የገበያ መናጋት የገጠማቸው የሪል ስቴት ኩባንያዎች ስብሰባ ተጠሩ
16 January 2019
ውድነህ ዘነበ
የአዲስ አበባ ከተማ አስተዳደር ምክትል ከንቲባ ታከለ ኡማ (ኢንጂነር) የሪል ስቴት ኩባንያዎች ባጋጠሟቸው ወቅታዊ ችግሮች ላይ ለመምከር፣ ለዛሬ ረቡዕ ጥር 8 ቀን 2011 ዓ.ም. ስብሰባ ጠሩ፡፡
በተለያዩ ውስብስብ ችግሮች ውስጥ የሚገኘው የአዲስ አበባ ከተማ የሪል ስቴት ዘርፍ፣ መሰንበቻውን አዳዲስ ችግሮች ገጥመውታል፡፡
የሪል ስቴት ኩባንያዎች የቤት ሽያጭ ገበያው ብቻ ሳይሆን፣ ተዓማኒነታቸው ጭምር ጥያቄ ውስጥ በመግባቱ፣ ችግሩ በፍጥነት በሚፈታበት መንገድ ላይ ምክትል ከንቲባው እንዲያነጋግሯቸው ሲጠይቁ ሰንብተዋል፡፡
በሪል ስቴት አልሚዎች ጥያቄ መሠረት ምክትል ከንቲባው ስብሰባውን መጥራታቸው ታውቋል፡፡
የሪል ስቴት አልሚዎች በአሁኑ ወቅት የገጠማቸው ችግር ማጠንጠኛ የመሬት ልማትና ማኔጅመንት ቢሮ ከታኅሳስ 8 ቀን 2011 ዓ.ም. ጀምሮ ለ15 ቀናት ለሪል ስቴት ኩባንያዎች ምንም ዓይነት አገልግሎት እንደማይሰጥ በማስታወቁ፣ ከዚህ በኋላም በማግሥቱ ታኅሳስ 9 ቀን 2011 ዓ.ም. የፌዴራል ፖሊስ በማዕከልና በአሥሩም ክፍላተ ከተሞች ለሚገኙ የመሬት ተቋማት 28 የሪል ስቴት ኩባንያዎች እንዲታገዱና መረጃዎቻቸውን እንዲልኩለት ደብዳቤ በመጻፉ ነው፡፡
ከዚህ በኋላ በአዲስ አበባ በሚገኙ የሪል ስቴት ኩባንያዎች የገበያ መናጋት፣ የተዓማኒነት ጥያቄና የአገልግሎት አሰጣጥ መቆም ውዥንብር ፈጥሯል፡፡
የሪል ስቴት ኩባንያዎች ሙሉ ለሙሉ በሚያስብል ደረጃ ከደንበኞቻቸው ጋር ውዝግብ ውስጥ የገቡ ሲሆን፣ አብዛኞቹ የተጀመረው ማጣራት በፍጥነት ተጠናቆ አጥፊውና አልሚው ተለይቶ ይፋ እንዲደረግ ጠይቀዋል፡፡
ነገር ግን በ15 ቀናት ውስጥ ማጣራት ተደርጎ አገልግሎት ይሰጣል ከተባለ አንድ ወር ቢቆጠርም፣ የአገልግሎት አሰጣጥ ባለመጀመሩ በችግር ውስጥ ለሚገኘው ሪል ስቴት ዘርፍ አሳሳቢ መሆኑ እየተነገረ ነው፡፡
ዛሬ በተጠራው ውይይት የሪል ስቴት ኩባንያዎች ያሉባቸውን ችግሮች ለከተማው ምክትል ከንቲባ በሰፊው ያቀርባሉ ተብሎ የሚጠበቅ ሲሆን፣ በውይይቱ ላይ በአዲስ አበባ ከተማ ትልልቅ ሥራዎችን ያከናወኑ የሪል ስቴት ኩባንያ ባለቤቶች ይገኛሉ ተብሏል፡፡
በተለይ ከ1996 ዓ.ም. ወዲህ 130 የሚጠጉ ሪል ስቴት ኩባንያዎች ከአሥር ሺሕ እስከ 50 ሺሕ ሔክታር መሬት ድረስ ወስደዋል፡፡  

የውጭ ስደተኞችን የሚመለከተው ረቂቅ አዋጅ የኢትዮጵያን ጥቅም እንዲያስከብር ተጠየቀ
16 January 2019
ዮሐንስ አንበርብር
በኢትዮጵያ የሚገኙ የውጭ ስደተኞችን አስተዳደር በተመለከተ የተረቀቀው አዋጅ ከመፅደቁ በፊት፣ በጥልቀት ሊታይና የኢትዮጵያን ጥቅም የበለጠ እንዲያስከብር ማሻሻያዎች ሊደረግበት እንደሚገባ ተገለጸ።
ረቂቅ አዋጁ በሰኔ 2010 ዓ.ም. ለሕዝብ ተወካዮች ምክር ቤት ቀርቦ ነበር፡፡ ምክር ቤቱም ረቂቁ ላይ ዝርዝር ፍተሻ እንዲደረግ ለሕግ፣ ፍትሕና ዴሞክራሲ ጉዳዮች ቋሚ ኮሚቴ በዋናነት፣ እንዲሁም ለውጭ ግንኙነትና ለሰላም ጉዳዮች ቋሚ ኮሚቴ በተባባሪነት መርቶት ነበር።
ሁለቱ ቋሚ ኮሚቴዎች ሰኞ ጥር 6 ቀን 2011 ዓ.ም. ሕዝባዊ የውይይት መድረክ በማዘጋጀት ከባለድርሻ አካላት ጋር ውይይት አድርገዋል።
በዚህ ውይይት ላይ ስደተኞች በኢትዮጵያ ላይ ስለሚፈጥሩት የማኅበራዊ አገልግሎት ጫና፣ የአገሪቱን ሀብትና ለዜጎች የሚፈጥረውን የሥራ ዕድል በመሻማት የሚያሳድሩትን አሉታዊ ተፅዕኖን የተመለከቱ ጥያቄዎች በውይይቱ ተሳታፊዎች በሥጋት ተነስተዋል፡፡
ለተነሱት ጥያቄዎችና የረቂቅ ሕጉን ይዘቶች በተመለከተ የስደተኞችና ከስደት ተመላሽ ጉዳዮች ኤጄንሲ ዋና ዳይሬክተር አቶ ከበደ ጫኔ ማብራሪያ ሰጥተዋል፡፡ ኢትዮጵያ ስደተኞችን ተቀብላ በማስጠለል በኩል ረጅም ታሪክ ያላት ቢሆንም፣ ሕጉ የተሟላ ማኅበራዊና ኢኮኖሚያዊ አገልግሎቶችን እንዲያገኙ በማድረግ በኩል ክፍተት እንደነበረበት አቶ ከበደ ተናግረዋል። ስደተኞች እየተረዱ ከመቀመጥ ውጪ በልማት የሚሳተፉበትና ንብረት የሚያፈሩበት ዕድል ተነፍጓቸው መቆየታቸውንም ገልጸዋል።
 በመሆኑም የሕግ ማሻሻያ በማድረግ ስደተኞች ጥገኝነት ባገኙበት አገር ከዜጎች እኩል የትምህርትና የሥራ ዕድል የማግኘት፣ እንዲሁም ተደራጅተው የመሥራት መብታቸው እንዲከበር ለማድረግ መታቀዱን፣ ይህም የአገርን ገጽታ ከመገንባት ባሻገር ከአጎራባችም ሆነ ከዓለም አቀፉ ማኅበረሰብ ጋር የሚኖረውን የወዳጅነት ግንኙነት እንደሚያጠናክር ገልጸዋል።
ረቂቅ ሕጉ በኢትዮጵያ የሚገኙ ስደተኞች የሥራ ዕድል እንደሚመቻችላቸው፣ ከካምፕ ወጥተው መኖር እንዲችሉ፣ ንብረት የማፍራት፣ የመሸጥና የመለወጥ መብት እንደሚኖራቸው ይገልጻል። ስደተኞች በኢትዮጵያ ለሚያገኙት ማንኛውም አገልግሎት ወጪው የሚሸፈነው ከዓለም አቀፉ ማኅበረሰብ በሚገኝ ብድርና ዕርዳታ ስለሆነ፣ በኢትዮጵያ ላይ ምንም ዓይነት የበጀት ጫና እንደማይኖረው አቶ ከበደ በውይይቱ ወቅት ገልጸዋል።
ለስደተኞች ተብሎ በሚፈጠረው የሥራ ዕድልም ኢትዮጵያዊያን ወጣቶች ተጠቃሚ እንደሚሆኑ፣ ስደተኞቹም በሚያገኙት አገልግሎት እንደማንኛውም የአገሪቱ ዜጋ ታክስ እንደሚከፍሉ አስታውቀዋል፡፡
የውይይቱ ተሳታፊዎች በበኩላቸው አዋጁ ቀደም ሲል የነበረ ቢሆንም፣ የተሟላ ባለመሆኑ የኢትዮጵያ ዜጎችን መብትና ጥቅም በማይጎዳ መንገድ እዲሻሻል መደረጉን በጥንካሬ አውስተው፣ አሁንም ሕጉ ከመፅደቁ በፊት መታየት ያለባቸው ነገሮች በጥልቀት እንዲታዩና ኢትዮጵያም ስደተኞችን መቀበል ከጀመረችበት ጊዜ አንስቶ እስካሁን ድረስ የደረሰባትን ማኅበራዊና ኢኮኖሚያዊ ጫና ሊፈታ የሚችል ሕግ ሊሆን ይገባል ሲሉ አሳስበዋል፡፡
በአሁኑ ወቅት በተለያዩ የኢትዮጵያ ክፍሎች ከ900 ሺሕ በላይ የጎረቤት አገሮች ስደተኞች ተጠልለው ይገኛሉ።
ረቂቅ ሰነዱ በሥራ ላይ የሚገኘውን የስደተኞች ጉዳይ አዋጅ አሻሽሎ እንደ አዲስ የሚደነግግ ሲሆን፣ በኢትዮጵያ የሚገኙ ስደተኞች ከመጠለያ ካምፖች ውጪ ለመኖር እንዲችሉ፣ በየትኛውም የአገሪቱ ክፍል የመዘዋወር ነፃነትን የሚያጎናፅፍ ድንጋጌ ይዟል፡፡ ከዚህ በተጨማሪም የባንክ ሒሳብ የመክፈት፣ መንጃ ፈቃድና መታወቂያ ማውጣት እንዲችሉ መብት የሚሰጥ ድንጋጌ የያዘ ሲሆን፣ ከ20 ዓመት በላይ በኢትዮጵያ የኖሩ ስደተኞች አግባብ ባለው ሕግ የኢትዮጵያ ዜግነትን እንዲያገኙም በሰነዱ ተካቷል፡፡
 የሥራ ዕድልን በተመለከተም ለውጭ አገር ዜጎች ከተሰጡ መብቶች እጅግ የተሻለውን ያህል ተጠቃሚ እንዲሆኑ መብት የሚሰጥ ድንጋጌ በረቂቁ ተካቷል፡፡ ከዚሁ ጋር በተያያዘ በተለየ ሁኔታ ለስደተኞች የሚፈቀዱ የሥራ ዘርፎች ተለይተዋል፡፡ እርሻ፣ ኢንዱስትሪ፣ አነስተኛና ጥቃቅን የዕደ ጥበባትና የንግድ ዘርፎች ተዘርዝረዋል፡፡
ንብረት የማፍራትና የማስተላለፍ፣ የአዕምሮ ውጤቶች ጥበቃ እንዲያገኙ፣ እንዲሁም በኢትዮጵያውያንና በስደተኞች መካከል መድልኦ እንደማይደረግ የሕግ ሰነዱ ይዘረዝራል፡፡
መንግሥት ይኼንን የሚፈቅድ ከሆነ ለኢትዮጵያውያን ሥራ አጦች የጋራ ተጠቃሚነትን የሚውል የሥራ ዕድል መፍጠሪያ ዕርዳታ እንደሚገኝ የሰነዱ ማብራርያ ይገልጻል፡፡
 ከእነዚህም መካከል ለ100 ሺሕ ሰዎች የሥራ ዕድል ለመፍጠር የሚያስችሉ ኢንዱስትሪ ፓርኮች፣ በተመሳሳይ 100 ሺሕ ሰዎችን በመስኖ የታገዘ የእርሻ ልማት እንዲያለሙ እንደሚያስችል እንደሆነ ይገልጻል፡፡ ለዚህም ሲባል የተባበሩት መንግሥታት ድርጅት፣ የዓለም ባንክ፣ የአውሮፓ ኅብረትና ሌሎች አገሮች የኢንቨስትመንት ካፒታል በዕርዳታ ለመስጠት ከኢትዮጵያ መንግሥት ጋር ስምምነት ማድረጋቸውን ያስረዳል፡፡ የኢንዱስትሪ ፓርኮቹ ሲጠናቀቁ ከሚፈጠረው ለ100 ሺሕ ሰዎች የሚሆን የሥራ ዕድል ውስጥ 70 በመቶ (70 ሺሕ) ለኢትዮጵያውያን የሚደለደል ሲሆን፣ ቀሪው 30 በመቶ (30 ሺሕ) ለስደተኞች እንደሚሆን ማብራርያው ይገልጻል፡፡
በተመሳሳይ በእርሻ ልማት የሥራ ዕድል ለመፍጠር 10 ሺሕ ሔክታር መሬት የተዘጋጀ መሆኑን፣ በዚህም ከሚፈጠረው 100 ሺሕ የሥራ ዕድል 70 በመቶ ለኢትዮጵያውያን ቀሪውን 30 በመቶ ደግሞ ለስደተኞች እንደሚደለድል ይገልጻል፡፡
በመሆኑም በሁለቱ የሥራ ዘርፍች ከሚፈጠረው የሥራ ዕድል ውስጥ 60 ሺሕ ስደተኞች ተጠቃሚ ይሆናሉ፡፡
በረቂቅ ሕጉ ላይ ማሻሻያዎች እንዲደረጉ ሁለቱ ቋሚ ኮሚቴዎች ስምምነት ላይ የደረሱ ሲሆን፣ ይኼንን ተከትሎም ረቂቁ በቅርቡ ይፀድቃል ተብሎ ይጠበቃል።
አቶ ኤርሚያስ አመልጋ ለሜቴክ በሸጡት ኢምፔሪያል ሆቴል ምክንያት በሙስና ወንጀል ተከሰሱ
16 January 2019
ታምሩ ጽጌ
የዓለም ገነት ቆርቆሮ ፋብሪካ ባለቤትም በ415.2 ሚሊዮን ብር ጉዳት  ተከሰዋል
የአክሰስ ሪል ስቴትና የዘመን ባንክ አክሲዮን ማኅበራትን በመመሥረትና በመምራት የሚታወቁት አቶ ኤርሚያስ አመልጋ፣ ኢምፔሪያል ሆቴልን ለሜቴክ ከመሸጣቸው ጋር በተያያዘ የሙስና ወንጀል ክስ ቀረበባቸው፡፡
ከጥር 1 ቀን 2011 ዓ.ም. ጀምሮ በቁጥጥር ሥር ውለው በፌዴራል ከፍተኛ ፍርድ ቤት ልደታ ምድብ አሥረኛ ወንጀል ችሎት ማክሰኞ ጥር 7 ቀን 2011 ዓ.ም. የቀረቡት አቶ ኤርሚያስ፣ ከሜቴክ ኃላፊዎች ጋር በጥቅም በመመሳጠር በወቅቱ (በ2003 ዓ.ም.) ከ41 ሚሊዮን  እስከ 51 ሚሊዮን ብር የሚገመተውን ኢምፔሪያል ሆቴልን በ72 ሚሊዮን ብር ሜቴክ እንዲገዛቸው በማድረግ፣ በመንግሥት ላይ የ21 ሚሊዮን ብር ኪሳራ ማድረሳቸውን የፌዴራል ፖሊስ ወንጀል ምርመራ ቡድን ለፍርድ ቤት አስረድቷል፡፡
 አቶ ኤርሚያስ ደግሞ ለፍርድ ቤቱ ባቀረቡት የመከራከሪያ ሐሳብ እንደገለጹት፣ ኢምፔሪያል ሆቴልን ለሜቴክ ሸጠዋል፡፡ መርማሪ ቡድኑ እንደገለጸው ሳይሆን፣ ሁለት ሚሊዮን ብር ከስረው ሆቴሉን መሸጣቸውን አስረድተዋል፡፡ ኢምፔሪያል ሆቴልን ከአቶ  አስፋው ተፈራ ሕጋዊ ተወካይ አቶ ፀጋዬ አስፋው በ70 ሚሊዮን ብር መግዛታቸውን የገለጹት አቶ ኤርሚያስ፣ 47 ሚሊዮን ብር በጥሬ ገንዘብና 23 ሚሊዮን ብር ደግሞ ያለበትን የባንክ ዕዳ ለመክፈል መስማማታቸውንና የግዥ ውል መፈጸማቸውን አስረድተዋል፡፡ 47 ሚሊዮን ብር በ18 ወራት ክፍያ ለመፈጸም መስማማታቸውንም አክለዋል፡፡ ሆቴሉን ከገዙ በኋላ ዘግተውት እንደነበርና የሜቴክ ኃላፊዎች እንደሚገዙ ሲነግሯቸው ቫትን ጨምሮ 72 ሚሊዮን ብር መሸጣቸውን ገልጸዋል፡፡ ለአቶ ፀጋዬ አስፋው ሙሉ ክፍያ ስላልፈጸሙና ስመ ሀብቱ ባለመዛወሩ፣ ሜቴክና አቶ ፀጋዬ አስፋው ውል መፈጸማቸውንም አክለዋል፡፡ አቶ ኤርሚያስ በሥራ አስኪያጅነት የሚወክሉት አክሰስ ሪል ስቴት ከግብይይት ሒደቱ መወጣቱን አስረድተዋል፡፡ ይኼ ብቻ ሳይሆን ከዚያ በኋላ አክሰስ ሪል ስቴት በሕግ ፈርሶ ኅልውናውን ማጣቱን ገልጸው፣ እሳቸው በምን የሕግ አግባብ እንደታሰሩ እንዳልገባቸው ለፍርድ ቤቱ ተናግረዋል፡፡
በአንድ የፌዴራል ፖሊስ አመራር (ስም እየጠሩ) በተደጋጋሚ እየተጠሩ ቃላቸውን እንዲሰጡና ምስክር እንዲያመጡ ሲጠየቁ ከርመው በሆነ ወረቀት ላይ እንዳስፈረሟቸው ጠቁመው፣ ‹‹እኔ ጉቦ አልሰጥ ገንዘብ የለኝ፣ የሰነድ ማስረጃ እንዳልደብቅ ከሆነ ሁሉም የሰነድ ማስረጃ እነሱ ጋ ነው፡፡ ከአገር እንዳልወጣ ዕግድ ተጥሎብኛል፡፡ ለምንድነው ታስሬ ማስረጃ የሚፈለግብኝ? ሥርዓቱ የተሻሻለ መስሎኝ ነበር፣ ያው ነው፡፡ ለመርማሪው አንድም ቀን መፈቀድ የለበትም፡፡ ንፁህ ሰው ማሰር የቀረ መስሎኝ ነበር፡፡ የተቀየረ ነገር የለም፡፡ ፍርድ ቤቱ ንፁህ ሰው መታሰር እንደሌለበት ማሳየት አለበት፤›› በማለት ሳግ እየተናነቃቸው ለፍርድ ቤቱ አስረድተዋል፡፡
መርማሪ ቡድኑ በድጋሚ ባቀረበው መከራከሪያ ሐሳብ አቶ ኤርሚያስ ያነሱት ብሶት ከምርመራው ጋር እንደማይያያዝ ጠቁሞ፣ በተጠርጠሩበት ወንጀል ብዙ ማስረጃዎችን መሰብሰቡንና በችሎት ሳይሆን በዳኞች ጽሕፈት ቤት የምርመራ ሒደቱን ማሳየት እንደሚፈልግ በመጠቆም፣ የጠየቀው አሥር ቀን ተጨማሪ የምርመራ ጊዜ እንዲፈቀድለት ጠይቋል፡፡ ፍርድ ቤቱም የግራ ቀኙን ክርክር ከሰማ በኋላ የምርመራ መዝገቡን ተመልክቶ ትዕዛዝ ለመስጠት በዕለቱ ጥር 7 ቀን 2011 ዓ.ም. ከቀትር በኋላ ቀጠሮ ሰጥቷል፡፡ ከቀትር በኋላ ትዕዛዝ ለመስማት ፍርድ ቤት የተገኙት አቶ ኤርሚያስ ያጋጠማቸው የዳኞችን ትዕዛዝ መስማት ሳይሆን፣ ዓቃቤ ሕግ ቀርቦ በአቶ ኤርሚያስ አመልጋ ላይ ክስ መመሥረቱን የሚያረጋግጥበት የክስ መዝገብ ቁጥር ለፍርድ ቤቱ በመንገር የምርመራ መዝገቡ እንዲዘጋለት ነው፡፡
የፌዴራል ከፍተኛ ፍርድ ቤት ልደታ ምድብ አሥረኛ ወንጀል ችሎት የምርመራ መዝገቡን መዝጋቱን ካሳወቀ ከደቂቃዎች በኋላ፣ የፌዴራል ከፍተኛ ፍርድ ቤት ልደታ ምድብ 15ኛ ወንጀል ችሎት አቶ ኤርሚያስን ጠርቶ የተመሠረተባቸውን ክስ ሰጥቷቸዋል፡፡
የፌዴራል ዓቃቤ ሕግ ክስ እንደሚያስረዳው አቶ ኤርሚያስ ክስ የተመሠረተባቸው የሜቴክ ዋና ዳይሬክተር ከነበሩት ሜጀር ጀኔራል ክንፈ ዳኘውና የሜቴክ የተለያዩ መምርያዎች ምክትል ዋና ዳይሬክተሮች ከነበሩበት ኮሎኔል በርሄ ወልደ ሚካኤል፣ ኮሎኔል ሙሉ ወልደ ገብርኤል፣ ብርጋዴር ጀኔራል በርሄ በየነና የተለያዩ ክፍል ኃላፊዎች የነበሩት ኮሎኔል ስለሺ ቤዛ (በሌሉበት)፣ ኮሌኔል ስምረት ኪዳነ፣ ኮሎኔል ግርማ መዘርጊያ፣ ሻምበል አግዘው አልታዬና የዓለም ገነት ቆርቆሮ ባለቤት ከአቶ ዓለም ፍፁም ጋር ነው፡፡
አቶ ኤርሚያስም የተከሰሱት ከላይ እንደተጠቀሰው ኢምፔሪያል ሆቴልን የጥገና ወጪ ሦስት ሚሊዮን ብር በመጨመር በ75 ሚሊዮን ብር ለሜቴክ ከመሸጣቸው ጋር በተያያዘ ነው፡፡ ይህም የተፈጸመው ከሜጀር ጀኔራል ክንፈ፣ ከኮሎኔል በርሀ፣ ከኮሎኔል ስምረት፣ ከኮሎኔል ግርማና ከሻምበል ግዛው ጋር መሆኑን ክሱ ያስረዳል፡፡ በአጠቃላይ ሆቴሉ  በወቅቱ  ከ41 ሚሊዮን እስከ 51 ሚሊዮን ብር በሚገመትበት ወቅት፣ 72 ሚሊዮን ብር በመሸጥ በመንግሥት ላይ የ21 ሚሊዮን ብር ጉዳት ማድረሳቸውን በመግለጽ፣ በልዩ ወንጀል ተካፋይነትና ሥልጣንን ያላግባብ መገልገል ከባድ የሙስና ወንጀል ክስ ተመሥርቶባቸዋል፡፡
በተመሳሳይ ሁኔታ የዓለም ቆርቆሮ ፋብሪካ ባለቤት አቶ ዓለም ፍፁም፣ በአጠቃላይ በመንግሥት ላይ የ415,222,069 ብር ጉዳት አድርሰዋል በማለት ዓቃቤ ሕግ በተመሳሳይ የክስ መዝገብ አካቶ ከባድ የሙስና ወንጀል ክስ አቅርቦባቸዋል፡፡
የሜቴክ ዋና ዳይሬክተርን ጨምሮ በክስ መዝገቡ የተጠቀሱ ስድስት ኃላፊዎች የማይገባ ጥቅም ለማግኘትና ለማስገኘት ከአቶ ዓለም ጋር በጥቅም በመመሳጠር፣ 4,371 ካሬ ሜትር ስፋት ያለውን ሪቬራ ኢንተርናሽናል ሆቴልና ፒቪሲ ፕሮፋል ማምረቻ ፋብሪካ ሜቴክ ግዢ እንዲፈጽም መደረጉን ክሱ ያብራራል፡፡ የፋብሪካው ስፋት 6,941 ካሬ ሜትር ቢሆንም፣ 11,000 ካሬ ሜትር እንደሆነ በማድረግ በ128 ሚሊዮን ብር የግዥ ውል መፈጸሙንም ዓቃቤ ሕግ ጠቁሟል፡፡ አቶ ዓለም የካፒታል ዕድገት ክፍያ መክፈል ቢኖርባቸውም ሜቴክ እንዲከፍል በማድረግ 7,229,025 ብር ቅጣት ተጨማሪ ክፍያ መፈጸሙንም ዓቃቤ ሕግ በክሱ ዘርዝሮ አቅርቧል፡፡
የፒቪሲ ፕሮፋይል ማምረቻ ፋብሪካ ውስጥ የነበሩና የማይሠሩ ሁለት ማሽኖች ዋጋ ሳይቀነስ ግዥ በመፈጸሙና ማሽኖቹ ሳያመርቱ በመቅረታቸው፣ ሜቴክ ያገኝ የነበረውን 345,255,758 ብር ትርፍ ማጣቱን ዓቃቤ ሕግ በክሱ ገልጿል፡፡ በአጠቃላይ 415,222,069 ብር በመንግሥት ላይ ጉዳት በመድረሱ አቶ ዓለም በልዩ ወንጀል ተካፋይ በመሆናቸውና ሌሎቹ ተከሳሾቹ ደግሞ ሥልጠናቸውን ያላግባብ በመገልገላቸው፣ በከባድ የሙስና ወንጀል መከሰሳቸውን ዓቃቤ ሕግ በክሱ ዘርዝሮ አቅርቧል፡፡ ፍርድ ቤቱም ክሱን ለተከሳሾች በችሎት አንብቦ፣ የክስ መቃወሚያ ካላቸው የሚያቀርቡበትን ጊዜ ለመጠየቅና የመብት ጥያቄ የሚያቀርቡ ከሆነ ሰምቶ ትዕዛዝ ለመስጠት ለረቡዕ ጥር 8 ቀን 2011 ዓ.ም. ከቀትር በኋላ ቀጠሮ ሰጥቷል፡፡
የኢትዮጵያ አየር መንገድ አውሮፕላን ኢንዶኔዥያ ውስጥ ተገዶ አረፈ
16 January 2019
ቃለየሱስ በቀለ
የኢንዶኔዥያና የሲንጋፖር አለመግባባት አየር መንገዱን ችግር ውስጥ ከቶታል
ሰኞ ጥር 6 ቀን 2011 ዓ.ም. ከአዲስ አበባ ወደ ሲንጋፖር ሲበር የነበረ ንብረትነቱ የኢትዮጵያ አየር መንገድ የሆነ ቦይንግ 777 ዕቃ ጫኝ አውሮፕላን፣ የኢንዶኔዥያ የአየር ክልል ያለ በረራ ፈቃድ በመግባቱ በኢንዶኔዥያ አየር ኃይል ተገዶ እንዲያርፍ ተደረገ፡፡
የኢንዶኔዥያ አየር ኃይል ባወጣው መግለጫ አውሮፕላኑ ያለ በረራ ፈቃድ ወደ ኢንዶኔዥያ አየር ክልል በመግባቱ፣ በሁለት ኤፍ 16 ተዋጊ ጀቶች ታጅቦ ባታም በተባለ ደሴት በሚገኝ ኤርፖርት እንዲያርፍ ተደርጓል፡፡
የኢትዮጵያ አየር መንገድ በበኩሉ በረራውን ያደረገው ዓለም አቀፍ የሲቪል አቪዬሽን ሕግ ተከትሎ እንደሆነ አስታውቋል፡፡ አየር መንገዱ ባወጣው መግለጫ፣ የበረራ ቁጥር ኢቲ 3728 ሰኞ ጥር 6 ቀን 2011 ዓ.ም. ከአዲስ አበባ ወደ ሲንጋፖር ሲበር በኢንዶኔዥያ ባለሥልጣናት በባታም ኤርፖርት እንዲያርፍ መደረጉን አስታውቋል፡፡ አውሮፕላኑ የሌላ አውሮፕላን ሞተር በአስቸኳይ ለማድረስ ወደ ሲንጋፖር ሲበር እንደነበር ገልጾ፣ በዓለም አቀፍ ሲቪል አቪዬሽን ድርጅት የቺካጎ ስምምነት መሠረት በወዳጅ አገሮች የአየር ክልል ሳያስፈቅድ መብረር ይቻላል በሚለው ሕግ መሠረት የአየር ክልሉን ባለማስፈቀዱ እንደሆነ አስታውቋል፡፡
የኢትዮጵያ አየር መንገድ ስለበረራው ዝርዝር መረጃ ለኢንዶኔዥያ ባለሥልጣናት ማብራሪያ መስጠቱን ገልጾ፣ የአውሮፕላኑ ሠራተኞች በአንድ ሆቴል ውስጥ እረፍት በመውሰድ ላይ እንደሆኑ ጠቁሟል፡፡ የበረራ ፈቃድ ከኢንዶኔዥያ ባለሥልጣናት እንደተገኘ አውሮፕላኑ በረራውን እንደሚቀጥል ተገልጿል፡፡
ሪፖርተር ያነጋገራቸው ለጉዳዩ ቅርበት ያላቸው ምንጮች እንደተናገሩት፣ ቦይንግ 777 ዕቃ ጫኝ አውሮፕላን ከሆንግ ኮንግ በመደበኛ የካርጎ በረራ ጭነት ለማምጣት ይጓዝ የነበረ ቢሆንም፣ እግረ መንገዱን ለጥገና ወደ ሲንጋፖር መላክ የነበረበትን የአውሮፕላን ሞተር ይዞ እንዲሄድ ተደርጓል፡፡ ይህም በአየር መንገዱ የተለመደ አሠራር እንደሆነ ገልጸዋል፡፡
የተጫነው የኢትዮጵያ አየር መንገድ የቦይንግ 787 ሮልስ ሮይስ ትሬንት 1000 ሞተር ሲሆን፣ ሲንጋፖር በሚገኘው የሮልስ ሮይስ የጥገና ማዕከል ለጥገና መሄድ የነበረበት እንደሆነ ምንጮች ለሪፖርተር ተናግረዋል፡፡
የኢትዮጵያ አየር መንገድ ቦይንግ 777 አውሮፕላን በሲንጋፖር ለማረፍ የሚያስፈልገውን ፈቃድ ያገኘ ቢሆንም፣ ወደ ሲንጋፖር ለመድረስ የኢንዶኔዥያን የአየር ክልል ማቋረጥ ነበረበት፡፡ ለዚህም የሚያስፈልገውን የበረራ ፈቃድ ሳያገኝ ወደ አየር ክልላቸው መግባቱ ያስቆጣቸው የኢንዶኔዥያ ባለሥልጣናት አውሮፕላኑ ተገዶ እንዲያርፍ ትዕዛዝ አስተላልፈዋል፡፡
የኢትዮጵያ አየር መንገድ በበርካታ የእስያ አገሮች መደበኛ የመንገደኛና የካርጎ በረራዎች እንዳሉት ያስታወሱት ምንጮች፣ ወዳጅ በሆነ አገር ያለ በረራ ፈቃድ መብረር እንግዳ ድርጊት እንዳልሆነ ተናግረዋል፡፡ ‹‹አንድ የአየር ክልል ስታቋርጥ በውጭ ምንዛሪ ትከፍላለህ ይህም ለአገር ገቢ ነው፡፡ ነገር ግን የኢንዶኔዥያ ባለሥልጣናትን ያስቆጣቸው ከሲንጋፖር ጋር የፖለቲካ ቅራኔ ስላላቸው ነው፤›› ያሉት ምንጮች፣ የኢትዮጵያ አየር መንገድ በሁለቱ አገሮች መካከል ባለ ቅራኔ ምክንያት ጉዳዩ ተጋኖ ተጎጂ ሊሆን እንደቻለ አስረድተዋል፡፡ ‹‹በሲንጋፖርና ኢንዶኔዥያ መካከል ያለው የፖለቲካ  ትኩሳት  ዳፋው ለኢትዮጵያ አየር መንገድ ተርፏል፤›› ብለዋል፡፡ አክለውም ችግሩ ከኢንዶኔዥያ ባለሥልጣናት ጋር በውይይት ተፈትቶ፣ አውሮፕላኑ በረራውን በአጭር ጊዜ ውስጥ እንደሚቀጥል ያላቸውን እምነት ገልጸዋል፡፡
አገሪቱን ሰቅዘው የያዙት ሁከቶችና ግጭቶች
16 January 2019
ብሩክ አብዱ
ባለፉት ሦስት ዓመታት አገሪቱን ወጥሮ የቆየው የግጭትና የአመፅ አዙሪት በተወሰነ ደረጃ ጋብ ያለ ቢሆንም፣ በሌላ ወገን ደግሞ ግጭቶች እንደ አዲስ የሚፈጠሩባቸውና ሁከቶች የሚስተናገዱባቸው ሥፍራዎች አልጠፉም፡፡ ይህም ቀድሞ የነበረው አመፅ ሥፍራ ቀየረ እንጂ አልረገበም ለሚሉ ወገኖች ሁነኛ መከራከሪያ ምክንያት ሆኗል፡፡
አሁንም ቢሆን በኦሮሚያ ክልል በምዕራብ ወለጋ፣ በአማራ ክልል በምዕራብ ጎንደር፣ በደቡብ ክልል ምዕራባዊ ዞኖችና በአፋር ክልል የነበሩ ግጭቶችና አመፆች፣ የአገሪቱ የሕይወት መስመር የሚባለውን የጂቡቲ መንገድ ማዘጋትና የሰዎችን ሕይወት እስከ መቅጠፍ የደረሱ ናቸው፡፡
የምዕራብ ወለጋ ጉዳይ
በምዕራብ ወለጋና በሌሎች ሦስት የኦሮሚያ ዞኖችና በቤንሻንጉል ጉምዝና በኦሮሚያ አዋሳኝ አካባቢዎች ታጥቆ የሚንቀሳቀስ የኦነግ ‹‹ሸኔ›› ቡድን እንደሚገኝ፣ ይህም በአቶ ዳውድ ኢብሳ የሚመራ እንደሆነ ባለፈው ሳምንት በአገሪቱ ወቅታዊ የፀጥታና ደኅንነት ጉዳዮች ላይ መግለጫ የሰጡት የአገር መከላከያ ሠራዊት ምክትል ጠቅላይ ኤታ ማዦር ሹም ጄኔራል ብርሃኑ ጁላ አስታውቀው ነበር፡፡ ይህም የታጠቀ ኃይል በአካባቢው ማኅበረሰብ ላይ ከፍተኛ ጉዳት እያደረሰ እንደሚገኝና መንግሥትም ባሳየው የተራዘመ ትዕግሥት ጉዳቱ እንዲያይል መሆኑን አስረድተው፣ በተለይ በምዕራብ ወለጋ መንግሥት ትጥቅ ለማስፈታትና ጥፋተኞችን ወደ ሕግ ለማቅረብ የአገር መከላከያ ሠራዊት ማሰማራቱን አስታውቀው ነበር፡፡ ከኤርትራ ይዞ ያመጣቸውን 1,200 ወታደሮች ወደ ካምፕ ከማስገባት በተጨማሪ አገር ውስጥ ያሉትን ታጣቂዎች ከዛሬ ነገ ለመንግሥት አስረክባለሁ እያለ በገዛው ጊዜ አዳዲስ አባላትን እየመለመለ ማሠልጠን ጀምሯል ያሉት ጄኔራሉ፣ የኦነግ ‹‹ሸኔ›› ሠራዊት በተሰነዘረበት ጥቃት ከከተማ ሸሽቶ ጫካ ገብቷልም ብለው ነበር፡፡
ይሁንና እሑድ ጥር 5 ቀን 2011 ዓ.ም. መንግሥት በወሰደው ዕርምጃ በሔሊኮፕተር በመታገዝ በኦነግ ጦር ላይ ጥቃቶችን ፈጽሟል የሚል መረጃ በስፋት ተሠራጭቶ ነበር፡፡ ይሁንና ይህ መረጃ ፍጹም የተሳሳተና መንግሥትን ለዚህ ዓይነት ጥቃት የሚያነሳሳ ምንም ምክንያት እንደሌለ፣ የአገር መከላከያ ሠራዊት የምዕራብ ዕዝ የኢንዶክትሪኔሽንና የሕዝብ ግንኙነት ዳይሬክቶሬት ዳይሬክተርና በምዕራብ ኦሮሚያና በቤንሻንጉል ጉምዝ የተፈጠረውን ግጭት ለማርገብ የተቋቋመው ኮማንድ ፖስት አባል ኮሎኔል ጌትነት አዳነ ለሪፖርተር ገልጸዋል፡፡
ከ15 ቀናት በፊት የተቋቋመው ኮማንድ ፖስት በአካባቢው ሰላም የማስከበር ሥራ እያከናወነ መሆኑን የገለጹት ኮሎኔል ጌትነት፣ ‹‹በአየር ኃይል ለመጠቀም የሚያስችል ምንም ሁኔታ የለም፡፡ ቦምብ ለመጣልና ውጊያ ለመክፈት በአውሮፕላን የሚያደርስ ነገር የለም፤›› በማለትም የተሳሳተ መረጃ እየተሠራጨ እንደሚገኝ ተናግረዋል፡፡
ነገር ግን በአካባቢው ከታጣቂዎች ጋር ውጊያ እያደረገ ላለው ሠራዊት ስንቅ ለማድረስ፣ የአመራሮች ጉብኝት ለማድረግና ትዕዛዝ ለማድረስ በሔሊኮፕተር እንቅስቃሴ ሲደረግ ነበር ብለዋል፡፡ የታጠቁ ተዋጊዎች በሠራዊቱ ሲማረኩም በሔሊኮፕተር እንደሚነሱም አስረድተዋል፡፡ በኅብረተሰቡ ጥቆማ የታጠቁ ኃይሎችና መሣሪያዎች በመያዝ ላይ መሆናቸውም አክለዋል፡፡
በጉዳዩ ላይ ሪፖርተር ያናገራቸው የኦሮሞ ነፃነት ግንባር (ኦነግ) የአስተዳደርና ፋይናንስ ጉዳዮች ኃላፊ አቶ በንቲ ኡርጌሳ፣ ‹‹ግንባሩ በኦሮሚያ ክልል ያለውን የፖለቲካ ተቀባይነት ለማሳጣት፣ ሌሎች የኢሕአዴግ አባል ድርጅቶች ያልተሳተፉበትና በዋናነት በአዴፓ ሕገ መንግሥታዊ ያልሆነ ጥቃት እየደረሰብን ነው፤›› ሲሉ አማረዋል፡፡
ኃላፊው አክለውም በተለይ በቄለም ወለጋ ዞን የሚገኙ ተቋማት ላይ በሔሊኮፕተር የታገዘ ድብደባ በመደረጉ በንፁኃን ላይ ጉዳት መድረሱንም አክለዋል፡፡
ከዚህ በተጨማሪ በአካባቢው ያሉ የታጠቁ ኃይሎች በምዕራብ ኦሮሚያ የሚገኙ የመንግሥትና የግል ባንኮች መዘረፋቸው ታውቋል፡፡ ኮሎኔል ጌትነት በተለያዩ አካባቢዎች ዘረፋ ‹‹ሙከራዎች›› መኖራቸውን ገልጸው፣ ምን ያህል የባንክ ቅርንጫፎች ጥቃት እንደተሰነዘረባቸውና ምን ያህል ገንዘብ እንደተወሰደ መጣራት አለበት ብለዋል፡፡ ሆኖም ይህን ያህል ባንኮች ተዘረፉ በማለት በሚሠራጨው ዘገባ ስህተት ነው ሲሉ አጣጥለዋል፡፡
‹‹ይኼንን ዝርፊያ የፈጸመው ኦነግ ይሁን አይሁን ሌላ የታጠቀ በድርጅት ስም የተደራጀ ቢሆንም ባይሆንም በክፍተቱ እየተጠቀመ ያለ አካል ሊሆን ይችላል፤›› ሲሉም አክለዋል፡፡
ጉዳዩን በማስመልከት ጥያቄ ያቀረበላቸው አቶ በንቲ ኦነግ በባንኮች ላይ ዘረፋ እንዳልፈጸመ ተናግረዋል፡፡
‹‹ከባንኮች ዘረፋ ጋር ተያይዞ የተፈጸሙ ጥቃቶችን ኦነግ እንዳልፈጸመና ሲጀመር አካባቢው በመከላከያ ሠራዊት ጥብቅ ቁጥጥር የሚደረግበት በመሆኑ፣ የኦነግ ወታደሮች አልፈጸሙትም፤›› ብለዋል፡፡
ነገር ግን የኦሮሚያ ክልል ማክሰኞ ጥር 7 ቀን 2011 ዓ.ም. ማምሻውን ማምሻውን ባወጣው መግለጫ፣ 18 ባንኮች መዘረፋቸውንና የመንግሥት መሥሪያ ቤቶች ላይ ጥቃት መድረሱን ያስታወቀ ሲሆን፣ የኦሮሚያ ብድርና ቁጠባ ተቋም መዘረፉን አስታውቋል፡፡ በተጨማሪም አሥር ያህል የመንግሥትና የግል ተሽከርካሪዎችም ተቃጥለዋል ብሏል፡፡ ወንጀሉን ፈጽመዋል ተብለው የተጠረጠሩ ግለሰቦችም በቁጥጥር ሥር እየዋሉ መሆኑ ተገልጿል፡፡
በተጨማሪም ወደ አሥር የሚጠጉ የኢትዮጵያ ንግድ ባንክ ቅርንጫፎች ላይ ጥቃት መድረሱን፣ ከእነዚህም መካከል በአምስቱ ላይ ዘረፋ መፈጸሙን የባንኩ ምዕራብ ዲስትሪክት ኃላፊ አቶ ግርማ ጨብሲ ለሪፖርተር ገልጸዋል፡፡ አቶ ግርማ አክለውም ጥቃቱ በታጠቁ ኃይሎች መፈጸሙን እንጂ በየትኛው አካል እንደተፈጸመ እርግጠኛ ሆነው መናገር እንደሚቸግራቸው ገልጸዋል፡፡ ጥቃት የደረሰባቸውን ባንኮች ሥራ አስኪያጆችን ማግኘት እንዳልተቻለና ስልካቸው ዝግ እንደሆነ፣ በዚህም ምክንያት ምን ያህል ጉዳት እንደረሰ መጠኑን ማወቅ እንዳልተቻለ ተናግረዋል፡፡
ይህ በእንዲህ እንዳለ በደቡብ ኦሮሚያ የሚገኘው የኦነግ ጦር ከአባ ገዳዎች የተደረገለትን ጥሪ ተቀብሎ ወደተዘጋጀለት መጠለያ ካምፕ እየገባ እንደሚገኝም ታውቋል፡፡
ያልበረደው የአፋር ተቃውሞ
ከዓመታት በፊት በብዛት የሶማሌ ኢሳ ብሔረሰብ አባላት የሚኖሩባቸው ሦስት ቀበሌዎች ወደ አፋር ክልል መካተታቸውን በመቃወም የጀመረው ተቃውሞ፣ ከእሑድ ጥር 5 ቀን 2011 ዓ.ም. እስከ ማግሥቱ ጥር 6 ቀን 2011 ዓ.ም. ቀትር ድረስ የኢትዮጵያ 80 በመቶ በላይ የወጪና ገቢ ንግድ የሚስተናገድበት የኢትዮ-ጂቡቲ መንገድ እንዲዘጋ መንስዔ ሆኗል፡፡ ሦስቱ ቀበሌዎች ተመልሰው ወደ ሶማሌ ክልል መካለል አለባቸው በሚል መነሻ በተነሳ ተቃውሞ አንድ የአፋር ተወላጅ መሞቱ ለክስተቱ ዋነኛ መነሻ እንደሆኑ ለሪፖርተር የገለጹት ምንጮች፣ በሁለት ሳምንታት ውስጥ ለሚነሱ ጥያቄዎች መልስ ለመስጠት መንግሥት በገባው መሠረት መንገዱ ቢከፈትም፣ በሌሎች የአፋር ክልል አካባቢዎች ተቃውሞው መቀጠሉን ጠቁመዋል፡፡
ካሁን ቀደም ታኅሳስ 15 ቀን 2011 ዓ.ም. በተመሳሳይ ሥፍራ በተከሰተ ግጭት አራት ሰዎች መሞታቸውን መዘገባችን የሚታወስ ነው፡፡ ኡንዳፎኦ፣ አዳይቱና ገዳማይቱ የተባሉ ቀበሌዎች ለተደጋጋሚ ግጭቶች ምክንያት እየሆኑ እንደሚገኙና በብዛት የሶማሌ ኢሳዎች የሚኖሩባቸው ቀበሌዎች እንደሆኑ ታውቋል፡፡
በአፋር ክልል በተነሳ ታቃውሞ ከአርዳኢታ እስከ አዋሽ በተዘጋው የኢትዮ ጂቡቲ መንገድ ሲንቀሳቀሱ የነበሩ ተሽከርካሪዎች ምንም ዓይነት ጉዳት ባይደርስባቸውም፣ በተፈጠረ ሥጋት የአዲስ አበባ የነዳጅ ማደያዎች ከወትሮው የተለየ በተሽከርካሪዎች ሠልፍ ተጨናንቀዋል፡፡ በተጨማሪም ቤንዚን የሚመጣበት የኢትዮ ሱዳን መንገድ በቅርቡ በምዕራብ ጎንደር በተፈጠረ ግጭት መዘጋቱና ነዳጅ የጫኑ ቦቴዎች ድንበር ላይ ተሠልፈው መቆማቸው ይታወሳል፡፡ እስካሁንም የአካባቢው ሰላም ወደነበረበት እንዳልተመለሰና በአካባቢው አንፃራዊ ሳላም ቢታይም፣ የተጠናከረ ጥበቃ እንደሚያስፈልገው እየተገለጸ ነው፡፡
ይህ በእንዲህ እንዳለ በፀጥታ ምክንያት ከቡሌ ሆራ ዩኒቨርሲቲ ወጥተው በባህር ዳር ዳር ከተማ ተጠልለው የሚገኙ ተማሪዎች በከተማው በመዘዋወር ተቃውሞ ያሰሙ ሲሆን፣ የነዋሪዎች ቤቶች በድንጋይ ሲደበድቡ እንደነበርም ተገልጿል፡፡ ይህም ድርጊት በከተማ አስተዳደሩ ተወግዟል፡፡ የከተማዋ ከንቲባ አቶ ሙሉቀን አየሁ ተማሪዎቹ አልተመቸንም ካሉ ከተማዋን ለቀው እንዲወጡ ማሳሰባቸው ተዘግቧል፡፡
የደቡብ ምዕራብ ግጭት
በደቡብ ምዕራብ ኢትዮጵያ ካፋ ዞን ዴቻ ወረዳ ታኅሳስ 22 ቀን 2011 ዓ.ም. በተፈጠረ ግጭት ዘጠኝ ሰዎች ከሞቱ በኋላ፣ በወረዳው በሠፈራ ይኖሩ የነበሩ በርካታ የከምባታና ሌሎች ብሔሮች ተወላጆች እስካሁን ድረስ እየተፈናቀሉ እንደሚገኙ ሪፖርተር ከሥፍራው ያገኘው መረጃ ያመላክታል፡፡
በዞኑ ከ1996 ዓ.ም. ወዲህ በሰፈራ መጥተው የሚኖሩ የከምባታ ተወላጆች በሚኖሩበት አካባቢ በተደጋጋሚ ከሜኤኒት ጎልድያና ከሜኤኒት ሻሻ የሚመጡ የታጠቁ ኃይሎች ጥቃቶች የሚፈጽሙ ሲሆን፣ በሥፍራው ሰላም ለማስፈን ከደቡብ ክልል ከመጡ ቡድኖች ጋር በጋራ እየተሠራ እንደሚገኝ የካፋ ዞን የፀጥታ ቢሮ ኃላፊ አቶ ንጉሤ ወልደ ጊዮርጊስ ለሪፖርተር በስልክ አስታውቀዋል፡፡
የመከላከያ ሠራዊትና የክልሉ ልዩ ኃይል ገብቶ የማረጋጋት ሥራ እየሠራ እንደሚገኝ የገለጹት አቶ ንጉሤ፣ ነገር ግን ችግሩ ከጊዜ ወደ ጊዜ እየጨመረ እንደመጣ ያስረዳሉ፡፡ እንደሳቸው ገለጻ የተፈናቃዮች ቁጥር መጨመር ምክንያት ተመሳሳይ ጥቃቶች አሁንም ሊፈጸሙ ይችላሉ በሚሉ ሥጋቶች ነው፡፡ አንዴ ከወጡ በኋላ ተመልሰው ቤተሰቦቻቸውን በመውሰድ ላይ ያሉ ተፈናቃዮችም እንደሚገኙ አክለዋል፡፡
ይሁንና በታኅሳስ 22 ቀን 2011 ዓ.ም. ማግሥት የክልሉ ልዩ ኃይልና ታጣቂዎቹ ባደረጉት ውጊያ ታጣቂዎቹ የበለጠ የተደራጁና የተጠናከሩ መሆናቸው መታየቱን የገለጹት አቶ ንጉሤ፣ ይህ ሰላም የማስፈን ሥራውን ከባድ እንዳደረገው አስረድተዋል፡፡
እነዚህ የታጠቁ ቡድኖች በዞኑ ወረዳዎች፣ በኮንታ ዞንና በዳውሮ ዞን ተመሳሳይ ጥቃቶችን ይሰነዝራሉ ያሉት ኃላፊው፣ ጉዳዩን በውይይት ለመፍታት ጥረት እየተደረገ እንደሚገኝም ገልጸው፣ በስም ጭምር አጥፊዎችን በመለየት ለመያዝ ክትትል እየተደረገ መሆኑን አክለዋል፡፡ እነዚህ ታጣቂዎች መሽገው ስለሚገኙ መያዝ አስቸጋሪ እንደሆነባቸው በመግለጽ፣ በልዩ ኃይልና በመከላያ ሠራዊት የመሸጉትን የመያዝ ኦፕሬሽን ላይ እንደሚገኙም አስረድተዋል፡፡
ምንም እንኳን ካለፈው ክረምት ወዲህ በዚህ ሥፍራ በተፈጸሙ በተደጋጋሚ ጥቃቶች 31 ሰዎች የሞቱ ቢሆንም፣ በተጠርጣሪነት የተያዘ አንድም ሰው ግን የለም፡፡ ከሞቱት ውስጥ 21 የሚሆኑት ከምባታዎች ሲሆኑ፣ አሥር ደግሞ የካፋ፣ የቤንጃ፣ የጫራና የመኤኒት ተወላጆች መሆናቸው ተገልጿል፡፡
አሁን መከላከያም ሆነ ልዩ ኃይሉ ነዋሪዎችን ከጥቃት መከላከል ላይ ትኩረት አድርገው እየሠሩ ነው ያሉት ኃላፊው፣ ነባር ነዋሪዎችም በሥጋት ከአካባቢው እንለቃለን በማለት ላይ ስለሆኑ ችግሩን ከመሠረቱ ለመፍታት በትብብር እየተሠራ ነው ሲሉም አክለዋል፡፡
የካፋ ዞን አስተዳዳሪ አቶ ማስረሻ በላቸው ተፈናቃዮችን ያሉበት ሥፍራ ድረስ በመሄድ በመጎብኘት የተፈጸመባቸውን ጥቃት ማውገዛቸው ታውቋል፡፡
በብሩክ አብዱና በዳዊት እንደሻው
የኢትዮ ጂቡቲ ዋና መንገድ ቢከፈትም ሥጋቶች እንዳሉ ተጠቆመ
16 January 2019
ዳዊት እንደሻው
ከቀናት በፊት በአፋር ክልል በሚገኙ ቀበሌዎች ባገረሸው ግጭት ሳቢያ የኢትዮ ጂቡቲ ዋና መንገድን ጨምሮ፣ ከክልሉ ወደ ተለያዩ የአገሪቱ ክፍሎች የሚያቀኑ መንገዶች ለቀናት ተዘግተው ቢከፈቱም አሁንም ሥጋቶች እንዳሉ ታወቀ፡፡
መንገዶቹ የተዘጉት በአፋርና በኢሳ ተወላጆች መካከል በተፈጠረ ግጭት ምክንያት መሆኑን የሪፖርተር ምንጮች ገልጸዋል፡፡
በተለይ አንድ የአፋር ተወላጅ ከቀናት በፊት በመገደሉ ሳቢያ፣ ወጣቶች በተቃውሞ ከእሑድ ጥር 5 ቀን 2011 ዓ.ም. ጀምሮ የኢትዮ ጂቡቲን የመኪናና የባቡር መንገዶች ዘግተው ነበር፡፡
እስከ ሰኞ ጥር 6 ቀን 2011 ዓ.ም. ከቀትር በኋላ ድረስ ዝግ የነበረው ዋናው መንገድ የተከፈተ ሲሆን፣ የክልሉ ወጣቶች በንብረትም ሆነ በሰው ላይ ጉዳት አለማድረሳቸው ተጠቁሟል፡፡
ከዚህ ቀደም በአፋርና በኢሳ አርብቶ አደሮች መካከል በግጦሽ ምክንያት ግጭቶች የነበሩ ቢሆንም፣ በተከታታይ ሳምንታት እየተከሰቱ ያሉት ግጭቶች ግን ገዘፍ ያሉና ባህሪያቸው የተለየ መሆኑን የአካባቢው ነዋሪዎች ተናግረዋል፡፡
ከዚህ ቀደም ተመሳሳይ ግጭቶች ተከስተው እንደነበር መዘገባችን ይታወሳል፡፡ በተለይ በታኅሳስ 15 ቀን 2011 ዓ.ም. ግጭት አራት ሰዎች ሞተው 13 ያህሉ ደግሞ ቆስለው ነበር፡፡
ከቅርብ ጊዜ ወዲህ እየተከሰቱ ያሉ ግጭቶች በዋናነት በአፋር ክልል ከዓመታት በፊት እንዲካለሉ በተደረጉ ሦስት ቀበሌዎች ማለትም ቡንዳፎኦ፣ አዳይቱና ገዳማይቱ ላይ በተነሳ የይገባኛል ጥያቄ ምክንያት መሆኑ ይነገራል፡፡
‹‹እነዚህ ቀበሌዎች በዋናነት የኢሳ ብሔረሰብ የሚኖርባቸው ቀበሌዎች ሲሆኑ፣ አሁን ግን የቀበሌዎቹ ነዋሪዎች ወደ ሶማሌ ክልል መካለል አለብን የሚል ጥያቄ በማንሳታቸው ነው ግጭት የተቀሰቀሰው፤››  ሲሉ የቡንዳፎኦ ቀበሌ የግብርና ኃላፊ አቶ አብዲ ቡ ለሪፖርተር ተናግረዋል፡፡
በዚህ ሳቢያም ግጭቶች ማገርሸታቸውንና ሰዎችም በየጊዜው እንደሚገደሉ የሪፖርተር ምንጮች ይገልጻሉ፡፡
መንገዶች በመዘጋታቸው ምክንያት የመከላከያ ሠራዊት ሰኞ ጥር 6 ቀን 2011 ዓ.ም. ጣልቃ መግባቱን፣ ወጣቶችም ከአገር ሽማግሌዎችና ከክልሉ ባለሥልጣናት ጋር ውይይት ማድረጋቸውን ለማወቅ ተችሏል፡፡
አሁንም ውጥረቱ ባለመርገቡ በአፋር ክልል ልዩ ኃይልና በታጠቁ የኢሳ ሚሊሻዎች መካከል የተኩስ ልውውጥ እንዳለ ለማወቅ ተችሏል፡፡
‹‹የሦስቱ ቀበሌዎች ጉዳይ ከዚህ ቀደም በችኮላ የተወሰነ በመሆኑ ጊዜውን ጠብቆ የፈነዳ ቦምብ ነው፤›› ሲሉ አንድ የሶማሌ ክልል መንግሥት ኃላፊ ለሪፖርተር ገልጸዋል፡፡
ግጭቶች ለማርገብ በተደረገ ውይይት በ15 ቀናት ውስጥ ለቀረቡት ጥያቄዎች መልስ ለመስጠት ለወጣቶቹ ቢነገርም፣ በተለያዩ ቀበሌዎች ውስጥ ግጭቶች መኖራቸውን ለማወቅ ተችሏል፡፡ ይህም ሥጋቶች መኖራቸውን ያሳያል ተብሏል፡፡
በቀድሞው የብሔራዊ መረጃና ደኅንነት አገልግሎት ምክትል ኃላፊ ላይ የሚከናወነው ምርመራ በፍርድ ቤት ጥያቄ አስነሳ
16 January 2019
ታምሩ ጽጌ
ጭካኔ የተሞላበት ከፍተኛ የሰብዓዊ መብት ጥሰት በመፈጸምና በማስፈጸም ተጠርጥረው በእስር ላይ በሚገኙት የብሔራዊ መረጃና ደኅንነት አገልግሎት ምክትል ዋና ዳይሬክተርና የአገር ውስጥ ደኅንነት ኃላፊ በነበሩት አቶ ያሬድ ዘሪሁን ላይ፣ የፌዴራል ፖሊስ ወንጀል ምርመራ ቡድን የምርመራ ሒደት በፍርድ ቤት ጥያቄ አስነሳ፡፡
ፍርድ ቤቱ ጥያቄ ያነሳው መርማሪ ቡድኑ ቀደም ብሎ በነበረ ችሎት የሚቀረውን የምርመራ ሒደት በማስረዳት ለተጨማሪ የምርመራ ሥራ በተፈቀደለት 12 ቀናት ውስጥ ያከናወነውን የምርመራ ሒደትና ተጨማሪ የሚሠራው የምርመራ ሒደት እንዳለው በመግለጽ፣ 14 ቀናት እንዲፈቀድለት መጠየቁን የተጠርጣሪው ጠበቆች ጠንከር ያለ መቃወሚያ በማቅረባቸው ነው፡፡
መርማሪ ቡድኑ በተፈቀዱለት የምርመራ ቀናት የሰብዓዊ መብት ጥሰት የደረሰባቸውን ተጎጂዎች ቃል መቀበሉን፣ በተለያዩ አካባቢዎችም ተጎጂዎች መኖራቸውን ሰምቶ መረጃ ማሰባሰቡን፣ ተጠርጣሪው ከገቢያቸው በላይ ሀብት ማከማቸታቸውን የሚገልጽ ማስረጃ ለማግኘት ለሚመለከታቸው ተቋማት ደብዳቤ መጻፉን፣ ተጨማሪ ሀብት በሌላ ቦታ እንዳላቸው ጥቆማ ደርሶት በእሱ ላይ እየሠራ መሆኑን ለፍርድ ቤቱ ገልጿል፡፡ ተጨማሪ የምርመራ ሥራ እንደሚቀረው የገለጸው ደግሞ፣ የሰብዓዊ መብት ጥሰት የተፈጸመባቸው ተጨማሪ ተጎጂዎችን ቃል መቀበል፣ የሕክምና ማስረጃ ሰነድ መሰብሰብ፣ የተጠርጣሪውን ቃል መቀበል፣ ፎቶ ማስነሳት፣ አሻራ መውሰድ፣ ድብቅ እስር ቤቶችንና ተጠርጣሪውን በተጎጂዎች ማስለየት፣ ለተለያዩ ተቋማት የተጻፉ ደብዳቤዎችን ምላሽ መሰብሰብና በሕገወጥ መንገድ የተገኘን ሀብት ሕጋዊ አስመስለው በማቅረባቸው የመለየት ሥራ እንደሚቀረው መርማሪ ቡድኑ ገልጾ 14 ተጨማሪ የምርመራ ጊዜ እንዲፈቀድለት ጠይቋል፡፡
የፌዴራል ፖሊስ ወንጀል ምርመራ ቡድን ባቀረበው የምርመራ ሒደትና በጠየቀው ተጨማሪ ጊዜ ላይ የአቶ ያሬድ ጠበቆች ምላሽ ሰጥተዋል፡፡ የመርማሪ ቡድኑ በ12 ቀናት ውስጥ ሠራሁና ይቀረኛል የሚለው የምርመራ ሒደት ግነት የተሞላበት መሆኑን በመግለጽ መከራከር የጀመሩት ጠበቆቹ፣ ደንበኛቸው የብሔራዊ መረጃና ደኅንነት ምክትል ኃላፊ መሆናቸው እንደ ወንጀል ተደርጎ ለፍርድ ቤቱ መቅረቡን ጠቁመዋል፡፡ ቡድኑ ምርመራ ከጀመረበት ጊዜ አንስቶ የአራት ምስክሮችን ቃል እንደተቀበለና የቀሪ ምስክሮችን ቃል መቀበል እንደሚቀረው እየገለጸ የሚገኘው፣ ቀደም ባለው ችሎት ያቀረበውን የሥራ ዝርዝር ገልብጦ በማቅረብ መሆኑን ጠቁመው፣ የሠራ ለማስመሰልና ትኩረት ለመሳብ አንዳንድ ነገሮችን ብቻ እንደሚጨምር አስረድተዋል፡፡
በግማሽ ቀናት ውስጥ መጠናቀቅ የሚችሉ የምርመራ ሒደቶችን ከባድ አድርጎ በማቅረብ ተጠርጣሪውን በእስር ለማቆየት ካላቸው ፍላጎት ውጪ ትኩረት ተሰጥቶ ምርመራ እየተከናወነ አለመሆኑን ገልጸው፣ ምንም እንኳን ፍርድ ቤቱ የምርመራ መዝገብ ከመርማሪ ቡድኑ እየተቀበለ የሚመለከት መሆኑን የሚገነዘቡ ቢሆንም በትኩረት እንደገና እንዲያይላቸው ጠበቆቹ አጥብቀው ጠይቀዋል፡፡
ሌሎች ተግባራትን የሚያሳይ ጥቆማ ተቀብለናል ማለት ምን ማለት ነው? ሥውር እስር ቤቶችን በተጎጂዎች ማስለየት ይቀረኛል የሚለው ሪፖርት ያለቅጥ የችሎቱን ትኩረት ለመሳብ እየጣረ መሆኑ ከሚያሳይ በስተቀር ሥራ እየሠራ እንዳልሆነ በመግለጽ ተከራክረዋል፡፡ ይዞታቸው ተመሳሳይና አንድ ዓይነት ሥራ ከመሥራቱ ውጪ ትኩረት ሰጥቶ ውጤት ያለው ምርመራ እየሠራ አለመሆኑን አክለዋል፡፡ ደንበኛቸው የሠሩት ወንጀል ካለ ተለይቶና አንድ ሁለት ተብሎ ሊቀርብ ይገባል እንጂ፣ የኦዲት ሥራ የሚመስል ሪፖርት በየጊዜው ማቅረብ ተገቢ አለመሆኑንም ተናግረዋል፡፡ አቶ ያሬድ በብሔራዊ መረጃና ደኅንነት አገልግሎት የሠሩት ከኅዳር ወር 2008 ዓ.ም. እስከ 2010 ዓ.ም. ድረስ ለሁለት ዓመታት ብቻ በመሆኑ፣ በዚህ ወቅት የሠሩት ወንጀል ካለ ተለይቶ መቅረብ እንዳለበትም ደጋግመው ጠይቀዋል፡፡
መርማሪ ቡድኑ አንድን ነገር በተለያየ መዝገብ ለሚያቀርባቸው ተጠርጣሪዎች ሁሉ ለጊዜ መጠየቂያ እያቀረበ መሆኑን የጠቆሙት ጠበቆቹ፣ ለምሳሌ ያህል በተቋሙ ውስጥ አደገኛ መርዝ ስለመገኘቱ፣ ከተጎጂዎችና ከቤተሰቦቻቸው በማስፈራራት ስድስት ሚሊዮን ብር እና 200,000 ዶላር ተቀብለው ለግል መጠቀሚያ ስለማድረጋቸው አውስተዋል፡፡
አንድ ድርጊት በሁሉም ተጠርጣሪዎች ላይ በጅምላ እየተገለበጠ መቅረቡ ተገቢ አለመሆኑን፣ ወንጀል በባህሪው ግላዊ በመሆኑና በአንድ ወቅት ሕጋዊ የነበረን አሠራር ወንጀል እንደሆነ ተወስዶ በቡድን ማቅረብ ተገቢ አለመሆኑን ተናግረዋል፡፡ ‹‹ሌሎች የሰብዓዊ መብት ጥሰት ተጎጂዎችን ቃል መቀበል›› እየተባለ ተቆጥሮ የማያልቅና ማባሪያ የሌለው ሥራ መሥራት ሌላው ቢቀር እንደሚያስተዛዝብ ጠቁመዋል፡፡ ደንበኛቸው ገና በቁጥጥር ሥር እንደዋሉ፣ በሥነ ሥርዓት ሕጉ መሠረት የተጠረጠሩበት ወንጀል በሚገባቸው ቋንቋ ተገልጾላቸው የእሳቸውን ግላዊ መረጃ (Profile) መጠየቅ ቢኖርባቸውም፣ እስካሁን አለመጠየቃቸውንና የተከሳሽነትም ቃል አለመስጠታቸውን በመግለጽ፣ እየተሠራ ያለው ምርመራ በአግባቡ ካለመሆኑም ተጨማሪ የምርመራ ጊዜ ሊፈቀድ እንደማይገባ ገልጸው፣ የዋስትና መብታቸው እንዲጠበቅላቸው ፍርድ ቤቱን ጠይቀዋል፡፡
የጠበቆቹን የክርክር ሒደት የሰማው የፌዴራል ከፍተኛ ፍርድ ቤት ልደታ ምድብ አሥረኛ ወንጀል ችሎት፣ ለፌዴራል ፖሊስ ወንጀል ምርመራ ቡድን ጥያቄዎችን አንስቷል፡፡ በጠበቆች እንደተገለጸው መርማሪ ቡድኑ በአንድ ቀጠሮ ያቀረበውን የምርመራ ጅምር በቀጣይ ቀጠሮ የት እንዳደረሰው፣ ማለትም ምርመራው ስለመጠናቀቁ ወይም ስለቆመበት ሁኔታ ሳይናገር ሌላ የምርመራ ሒደት ይዞ እንደሚቀርብ ገልጿል፡፡ በተቋሙ ተገኘ ስለተባለው አደገኛ መርዝ ማስረጃ ማሰባሰብ፣ የተጠርጣሪውን ባለቤት እናት የሀብት ምንጭ ማጣራት፣ ጭካኔ በተሞላበት የሰብዓዊ መብት ጥሰት ሕይወታቸው ያለፈ ግለሰቦች አስከሬን ምርመራ ውጤት ማቅረብና የመሳሰሉት የምርመራ ሒደቶች ምን ላይ እንደደረሱ መርማሪ ቡድኑ አለማስረዳቱን ጠቁሞ፣ ‹‹የት ደረሱ?›› ሲልም ጠይቋል፡፡ ለጊዜ ቀጠሮ መጠየቂያ ብቻ እያቀረቡ አንዱን በመያዝና አንዱን በመጣል ፍርድ ቤቱ ተጨማሪ ጊዜ ይፈቅዳል የሚል እሳቤ ይዘው የሚሠሩ ከሆኑ ትክክል አለመሆኑንም ተናግሯል፡፡
የፌዴራል ፖሊስ ወንጀል ምርመራ ቡድን በጠበቆቹና ፍርድ ቤቱ ለተነሱ መከራከሪያ ሐሳቦችና ጥያቄዎች ምላሽ ሰጥቷል፡፡ ፍርድ ቤቱ በደኅንነት ተቋም ውስጥ የተገኘን መርዝ በሚመለከት ላነሳው ጥያቄ፣ ከተቋሙ ውስጥ በማውጣት ወደ ፌዴራል ፖሊስ ፎረንሲክ ወንጀል ምርመራ መወሰዱንና ለማስመርመር በተደረገው ጥረት ማሽን ሊያነበው አለመቻሉን ተናግሯል፡፡ ጉዳት ሊያደርስ ይችላል ተብሎ በመፈራቱና መጀመርያ ወደ ጨረራ መለኪያ ተቋም ተልኮ ምላሽ እየተጠበቀ እንጂ፣ ምርመራው አለመቋረጡን አስረድቷል፡፡ የአቶ ያሬድ ባለቤት እናት ሀብት ምንጭን በሚመለከትም ከተቋማት ጋር የደብዳቤ ልውውጥ ማድረጋቸውንና በሒደት ላይ እንደሚገኝም አስረድቷል፡፡
የተጠርጣሪው ጠበቆች ደንበኛቸው በተቋሙ መሥራታቸው እንደ ወንጀል ተቆጥሯል ማለታቸው ተገቢ እንዳልሆነና መርማሪ ቡድን እነሱ እንዳሉት ሪፖርት አለማቅረቡን፣ ነገር ግን በዚያ ተቋም ውስጥ በሚሠሩበት ጊዜ ከአለቃቸውና አሁን በመፈለግ ላይ ካሉት ከአቶ ጌታቸው አሰፋ ጋር በመመሳጠር የሰብዓዊ መብት ጥሰት መፈጸማቸውንና ማስፈጸማቸውን እንዳስረዳ ተናግሯል፡፡ ተጠርጣሪው እንደተያዙ የግል ሕይወታቸውን በሚመለከት በወቅቱ ተጠይቀው ፈቃደኛ ባለመሆናቸው ሊቀበላቸው እንዳልቻለም መርማሪ ቡድኑ ገልጿል፡፡ ጠበቆቹ ቀደም ብሎ የቀረበ ምርመራ እየገለበጠ ይቀርባል የሚሉትን ፍርድ ቤቱ መዝገቡን ዓይቶ ማረጋገጥ እንደሚችል፣ የምስክርነት ቃል መቀበል፣ ተጠርጣሪውንና ሥውር እስር ቤቶችን በተጎጂዎች ማስለየት የተለያዩ ሥራዎች መሆናቸውንም መርማሪ ቡድኑ ገልጿል፡፡
አቶ ያሬድ ስድስት ሚሊዮን ብርና 200,000 ዶላር ለግል ጥቅማቸው ወስደዋል ስለመባሉ መርማሪ ቡድኑ እንዳስረዳው፣ ገንዘቡ በበታች ሠራተኞች እንዲወሰድ ያደረጉት እሳቸው መሆናቸውንና በመመሳጠር በጋራ የተጠቀሙበት መሆኑን ገልጿል፡፡
በፀጥታ ችግር የተስተጓጎለው የነዳጅ አቅርቦት በአጭር ጊዜ ውስጥ እንደሚፈታ ተገለጸ
16 January 2019
ቃለየሱስ በቀለ
ባለፉት ቀናት በፀጥታ ችግር ምክንያት በመዲናዋ አዲስ አበባና በክልል ከተሞች የተስተጓጎለው የነዳጅ አቅርቦት በጥቂት ቀናት ውስጥ እንደሚፈታ ተገለጸ፡፡
በአፋር ክልል በተቀሰቀሰ ተቃውሞ ከእሑድ ጥር 5 ቀን 2011 ዓ.ም. ጀምሮ የጂቡቲ መስመር ለሁለት ቀናት ያህል በመዘጋቱ፣ 1,000 የሚሆኑ የነዳጅ ማመላለሻ ተሽከርካሪዎች ወደ መሀል አገር የሚያደርጉት ጉዞ ተስተጓጉሏል፡፡ ከጂቡቲ የሚመጡ ብቻ ሳይሆን ወደ ጂቡቲም የሚጓዙ ተሽከርካሪዎች ለመቆም ተገደው ነበር፡፡ በአጠቃላይ የጭነት ተሽከርካሪዎች የአፋር ክልልን ለማቋረጥ ተቸግረው ቆይተዋል፡፡  
በድሬዳዋ በኩል የገቡትም የተወሰኑ ነዳጅ አመላላሽ ተሽከርካሪዎች ሰኞ ጥር 6 ቀን 2011 ዓ.ም. አዋሽ ላይ መንገድ ስተለዘጋባቸው መሻገር አልቻሉም፡፡ በዚህ ምክንያት ቤንዚን፣ ናፍጣና የአውሮፕላን ነዳጅ የጫኑ 1,000 ያህል ተሽከርካሪዎች በተለያዩ ቦታዎች ቆመው እንደነበር ለማወቅ ተችሏል፡፡
የኢትዮጵያ ነዳጅ አቅራቢ ድርጅት ዋና ሥራ አስፈጻሚ አቶ ታደሰ ኃይለ ማርያም ለሪፖርተር እንደተናገሩት፣ በአፋር ክልል የተዘጉት ዋና ዋና መንገዶች ሰኞ ጥር 6 ቀን 2011 ዓ.ም. በመከፈታቸው የነዳጅ ማመላለሻ ተሽከርካሪዎች ጉዟቸውን ቀጥለዋል፡፡ ‹‹የቆሙት የነዳጅ ማመላለሻ ተሽከርካሪዎች ብቻ ሳይሆኑ የደረቅ ጭነት ማመላለሻ ተሽከርካሪዎች ጭምር በመሆናቸው፣ መንገድ ላይ የትራፊክ መጨናነቅ ስለሚኖር አዲስ አበባ ለመድረስ አንድ ሁለት ቀን ይፈጅባቸዋል፡፡ ከማክሰኞ ጥር 7 ቀን 2011 ዓ.ም. ጀምሮ አዲስ አበባ መግባት ስለሚጀምሩ የተፈጠረው የነዳጅ እጥረት ይቀረፋል፡፡ ወደ ክልል ከተሞች እስኪደርሱ ሁለትና ሦስት ቀናት ሊፈጅ ይችላል፡፡ በክልል ከተሞች የተፈጠረው የነዳጅ እጥረት በሳምንቱ መጨረሻ ይፈታል፡፡ በአዲስ አበባ ግን ከረቡዕ ጥር 8 ቀን 2011 ዓ.ም. ጀምሮ ይረጋጋል፤›› ብለዋል፡፡
ባለፈው ሳምንት በአማራ ክልል በምዕራብ ጎንደር ዞን በተፈጠረ ግጭት ሳቢያ ከሱዳን ወደ ኢትዮጵያ ነዳጅ የሚያመላልሱ የነዳጅ ማመላለሻ ተሽከርካሪዎች መተማ ከተማ ለመቆም መገደዳቸው ይታወሳል፡፡ በምዕራብ ጎንደር ዞን በተፈጠረው የፀጥታ ሥጋት 70 ያህል ቤንዚን የጫኑ የነዳጅ ማመላለሻ ተሽከርካሪዎች መተማ ከተማ እንደቆሙ ታውቋል፡፡ ቤንዚን ለማምጣት ወደ ሱዳን የሚጓዙ ተሽከርካሪዎች በተመሳሳይ ችግር መጓዝ ባለመቻላቸው፣ ከሱዳን የሚገባው የቤንዚን ምርት ሙሉ በሙሉ ተቋርጧል፡፡
የኢትዮጵያ ነዳጅ ማመላለሻ ተሽከርካሪዎች ቤንዚን የሚቀዱት ከካርቱም 60 ኪሎ ሜትር ርቀት ላይ ከሚገኘው ጌሊ የነዳጅ ማጣሪያ ነው፡፡ የሱዳን ፔትሮሊየም ኮርፖሬሽን በኢትዮጵያ ተሽከርካሪዎች እስከ ጥር 6 ቀን 2001 ዓ.ም. ሲጭን የነበረ ቢሆንም፣ ከጥር 7 ቀን 2011 ዓ.ም. ጀምሮ ተሽከርካሪ ማግኘት አልቻለም፡፡
የተዘጋው የመተማ መንገድ ከረቡዕ ጥር 8 ቀን 2011 ዓ.ም. ጀምሮ የሚከፈት በመሆኑ፣ የተከሰተው የቤንዚን እጥረት በጥቂት ቀናት ውስጥ እንደሚፈታ አቶ ታደሰ ተናግረዋል፡፡ ‹‹ከሱዳን በአሁኑ ወቅት የምናስገባው ቤንዚን የፍጆታችንን 20 በመቶ በመሆኑ ያን ያህል የጎላ ተፅዕኖ አይኖረውም፡፡ ዋናው ነገር 80 በመቶ የቤንዚን ፍጆታችን የሚገባው ከጂቡቲ ወደብ በመሆኑ የአፋር ክልል መንገዶች መከፈታቸው ነው፤›› ያሉት አቶ ታደሰ፣ የነዳጅ እጥረቱ በጥቂት ቀናት ውስጥ እንደሚፈታ ያላቸውን እምነት ገልጸዋል፡፡
‹‹ችግሩ ሊከሰት የቻለው በጊዜያዊ የፀጥታ ችግር ነው፡፡ የነዳጅ ምርት አቅርቦት ወይም የግዥ ችግር የለም፡፡ የተዘጉት መንገዶች በመከፈት ላይ በመሆናቸው የቆሙት ተሽከርካሪዎች እስኪደርሱ ለሁለትና ለሦስት ቀናት ችግር ሊኖር ይችላል፡፡ ነገር ግን ኅብረተሰቡ በጥቂት ቀናት ውስጥ የሚፈታ ጊዜያዊ ችግር መሆኑን ተረድቶ መረጋጋት ይኖርበታል፡፡ በእርግጠኝነት ችግሩ እስከ ሐሙስና ዓርብ እንደሚፈታ መናገር ይቻላል፤›› ብለዋል፡፡
ከሱዳን የሚገባው ቤንዚን በአብዛኛው የሚከፋፈለው በአማራ ክልል ውስጥ በመሆኑ፣ በአዲስ አበባ ከተማ ላይ የጎላ ተፅዕኖ እንደማይኖረው ምንጮች ለሪፖርተር ተናግረዋል፡፡
አዲስ አበባ ውስጥ ሪፖርተር ያነጋገራቸው የነዳጅ ማደያ ባለቤቶች የአፋር ክልል መንገድ በመከፈቱ፣ ነዳጅ የጫኑ ተሽከርካሪዎች ይገባሉ ተብለው በመጠባበቅ ላይ እንደሆኑ ገልጸዋል፡፡
ኦሮሚያ ኅብረት ሥራ ባንክ የ80 በመቶ ዕድገት የታየበትን የ25 ቢሊዮን ተቀማጭ ገንዘብ አሰባሰበ
16 January 2019
ዳዊት ታዬ
የኦሮሚያ የኅብረት ሥራ ባንክ በዓምናው አፈጻጸሙ ከፍተኛ የተቀማጭ ገንዘብ ዕድገት በማሳየት በማስመዝገብ በኢንዱስትሪው ቀዳሚ ደረጃ ማግኘቱ ተመለከተ፡፡ ዓመታዊ ትርፉም በ62 በመቶ አድጓል፡፡
ባንኩ የ80.4 በመቶ ዕድገት ያስመዘገበበትን የ25.81 ቢሊዮን ብር ተቀማጭ በማሰባሰብ ከፍተኛ የተባለውን ውጤት እንዳገኘ ይፋ አድርጓል፡፡ የባንኩ ተቀማጭ ገንዘብ በአንድ ዓመት ብቻ ያሳየው ለውጥ ከነባሮቹ ባንኮችም የላቀ ስለመሆኑ መረጃው ይጠቁማል፡፡ የኢትዮጵያ ንግድ ባንክን ጨምሮ ሁሉም የግል ባንኮች ዓመታዊ የተቀማጭ ገንዘብ ዕድገታቸው በአማካይ 28.4 በመቶ ሲሆን፣ የኦሮሚያ የኅብረት ሥራ ባንክ ያስመዘገበው የዕድገት መጠን 80.4 በመቶ በመሆኑ ከፍተኛው አስብሎታል፡፡
ከሳምንት በፊት ይፋ የተደረገው የኢትዮጵያ ብሔራዊ ባንክ ዓመታዊ ሪፖርት እንደሚያሳው፣ የባንኮች የተቀማጭ ገንዘብ መጠን 730 ቢሊዮን ብር ሲደርስ፣ ይህ የገንዘብ መጠን ከ2009 ዓ.ም. አንፃር በ28.4 በመቶ ዕድገት እንዳሳየው የገዥው ባንክ ሪፖርት ጠቅሷል፡፡
የኦሮሚያ የኅብረት ሥራ ባንክ የ2010 ዓ.ም. ያስመዘገበው የተቀማጭ ገንዘብ የዕድገት ምጣኔ ከዚህ ቀደም በባንኩ ያልታየ ውጤት ነው፡፡ በ2008 ዓ.ም. ባንኩ ያሰባሰበው ተቀማጭ 8.52 ቢሊዮን ብር ነበር፡፡ ካቻምና ይህንን መጠን ወደ 14.3 ቢሊዮን ብር እንዳሳደገው የባንኩ መረጃ ያመለክታል፡፡  
ባንኩ ስለሰጠው ብድር በሪፖርቱ እንደተካተተው ዓምና በነበረው እንቅስቃሴ 15.62 ቢሊዮን ብር ማበደር ችሏል፡፡ ከካቻምናው አኳያ በ58 በመቶ ወይም በ5.72 ቢሊዮን ብር ብልጫ ነበረው፡፡ ባንኩ ከሰጠው ጠቅላላ ብድር ውስጥ 44.4 በመቶውን ድርሻ የያዘው ለአገር ውስጥ ንግድ የሰጠው ብድር ነው፡፡ ለአገር ውስጥ ንግድ የተሰጠው የብድር መጠን 5.4 ቢሊዮን ብር ነው፡፡ ከአገር ውስጥ ንግድ ከተሰጠው ብድር ሌላ ከፍተኛ ብድር የተሰጠው ለወጪ ንግድ ሲሆን፣ በሒሳብ ዓመቱ 4.45 ቢሊዮን ብር ተሰጥቷል፡፡
በዓለም አቀፍ የባንክ አገልግሎት ያገኘው የውጭ ምንዛሪ በ47.4 በመቶ በማሳደግ 279.2 ሚሊዮን ዶላር ገቢ አግኝቷል፡፡ በቀዳሚው ዓመት 189.4 ሚሊዮን ዶላር ገቢ ነበረው፡፡ ከዚህ የውጭ ምንዛሪ ግኝት ውስጥ 80 በመቶውን ያገኘው ከወጪ ንግድ አገልግሎት ነው፡፡
በ2010 ያገኘው ትርፍ መጠን 100 ብር ዋጋ ያለው አንድ አክሲዮን 42 ብር አስገኝቷል፡፡ በቀዳሚው ዓመት 100 ብር ዋጋ ያለው አንድ አክሲዮን 36 ብር አስገኝቶ እንደነበር ከባንኩ ሪፖርት መገንዘብ ተችሏል፡፡
ባንኩ በ2010 የሒሳብ ዓመት ያገኘው ከጠቅላላ ገቢ 2.51 ቢሊዮን ብር መድረሱንም የባንኩ ሪፖርት ያመለክታል፡፡ ይህ የገቢ መጠን ከቀዳሚው ዓመት አንፃር ሲታይ በ62 በመቶ ብልጫ ያሳየ እንደሆነ ለማወቅ ተችሏል፡፡
ይህ የገቢ መጠን ዕድገት የባንኩን ትርፍ በከፍተኛ ሁኔታ አሳድጎለታል፡፡ ባንኩ በሒሳብ ዓመቱ ከታክስ በፊት ያገኘው የትርፍ መጠን 670 ሚሊዮን ብር ነው፡፡ ይህ ከታክስ በፊት የተገኘው ትርፍ ከቀዳሚው ዓመት በ55.5 በመቶ ያደገ ነው፡፡ ከታክስ በኋላ ደግሞ 516 ሚሊዮን ብር ትርፍ ማግኘት እንደቻለ ያስረዳል፡፡ ይህ የትርፍ መጠን ደግሞ በ2010 የሒሳብ ዓመት ከፍተኛ ትርፍ ማግኘታቸው ከተገለጹት ስድስት ባንኮች አንዱ አድርጎታል፡፡ ባንኩ ከዚህ ቀደም 2007 መጨረሻ ላይ የትርፍ መጠኑ በከፍተኛ ሁኔታ ቀንሶ እንደነበር ይታወሳል፡፡
በ2008 ዓ.ም. ባንኩ ከታክስ በፊት 36.9 ሚሊዮን ብር ብቻ እንደነበር ይታወሳል፡፡ በአዲሱ የኦዲት ሪፖርት አዘገጃጀት በ2009 የሒሳብ ዓመት ባንኩ ትርፍ 430.7 ሚሊዮን ብር ከፍ ካለ በኋላ በ2010 የሒሳብ ዓመት ደግሞ ከታክስ በፊት ያገኘውን ትርፍ 670 ሚሊዮን ብር ማድረስ ችሏል፡፡ ከባንኩ ዓመታዊ ሪፖርት መረዳት እንደተቻለው የባንኩ ጠቅላላ የሀብት መጠን ወደ 39.8 ቢሊዮን ብር ደርሷል፡፡ በ2009 ዓ.ም. የነበረው 17.7 ቢሊዮን ብር ነበር፡፡
FacebookTwitterLinkedInShare
የመንፈቅ ዓመቱ የቡና ወጪ ንግድ 48 ሚሊዮን ዶላር የሚጠጋ ቅናሽ አሳይቷል
16 January 2019
ብርሃኑ ፈቃደ
ቡናን ጨምሮ ከቅመማ ቅመምና ከሻይ 340 ሚሊዮን ዶላር ተገኝቷል
በመንፈቅ ዓመቱ 132 ሺሕ ቶን ገደማ ቡና ወደ ውጭ በመላክ ከ475 ሚሊዮን ዶላር በላይ ገቢ እንደሚገኝ ቢታቀድም፣ በውጤቱ ግን 103 ሺሕ ቶን በመላክ 334 ሚሊዮን ዶላር ገደማ መገኘቱ ታውቋል፡፡
የቡናው የወጪ ንግድ አፈጻጸም ይላካል ተብሎ ከታቀደው አኳያ በመጠን ሲታይ የ78.44 በመቶ እንዲሁም በገቢ በኩል ከታቀደው አንፃር የ70.29 በመቶ መመዝገቡን ከኢትዮጵያ ቡናና ሻይ ባለሥልጣን የተገኘው መረጃ ይጠቁማል፡፡ ካለፈው ዓመት ተመሳሳይ ወቅት ጋር ሲነፃፀርም በመጠን የ4200 ቶን ወይም የአራት በመቶ እንዲሁም በገቢ አንፃር የ47.9 ሚሊዮን ዶላር ወይም የ12.54 በመቶ ቅናሽ አሳይቷል፡፡ በዚህም ሳቢያ የቡና የወጪ ንግድ ገቢ ዕድገትም ሆነ የሚላከው የቡና መጠን ዕድገት ዝቅ ማለቱ ታውቋል፡፡
የቡና የወጪ ንግድ አፈጻጸም ከ2010 ዓ.ም. የመጀመርያ ስድስት ወራት አኳያ በሚታይበት ወቅት በገቢ ደረጃ ከ12.5 በመቶ በላይ ዕድገቱ ሲቀንስ፣ በመጠንም አራት በመቶ ገደማ ዝቅ ብሏል፡፡ ባለፈው ዓመት የመጀመርያዎቹ ስድስት ወራት ወደ ውጭ ከተላከው 107.3 ሺሕ ቶን ቡና የተገኘው 382 ሚሊዮን ዶላር ገደማ ነበር፡፡
ባለሥልጣኑ ከቅርብ ጊዜያት ወዲህ ማዘጋጀት በጀመረው የተብራራ አኃዛዊ መረጃ መሠረት፣ የየወራቱን አፈጻጸም ከዕቅዱና ካለፈው ጊዜ አኳያ በማመሳከር ተንትኖ እያቀረበ ይገኛል፡፡ በዚህ መነሻነት ለአብነት በታኅሳስ ወር የነበረውን የቡና እንቅስቃሴ ብንመለከት፣ 18.6 ሺሕ ቶን ቡና በመላክ 66.82 ሚሊዮን ዶላር ገቢ ለማግኘት ታቅዶ እንደነበር ያሳየናል፡፡ ይሁንና 12,991.83 ቶን ቡና ተልኮ የዕቅዱን 69.93 በመቶ ማከናወን እንደተቻለና 37.42 ሚሊዮን ዶላር ወይም የዕቅዱን 56 በመቶ ገቢ ማስገኘት እንደቻለ አስፍሯል፡፡ የዚህ ዓመት የታኅሳስ ወር አፈጻጸም ከ2010 ታኅሳስ አኳያም በመጠን  2,175 ቶን ወይም 14.34 በመቶ፤  በገቢም የ20.8 በመቶ ቅናሽ አሳይቷል፡፡
በሪፖርቱ የቡናን ጨምሮ የሻይና የቅመማ ቅመም የወጪ ንግድ አፈጻጸም በውጤት ተተንትኖ ይቅረብ እንጂ በተለይ ቅናሽ በሚታይበት ወቅት ከምን አኳያ እንደታየ አመላካች ምክንያቶች ቢካተቱም፣ በግልጽ ተብራርተው አለመቅረባቸው የቡናና ሻይ ባለሥልጣን ሪፖርት ክፍተት እንደሆነ ይታመናል፡፡ ባለፉት ስድስት ወራት የነበረውን የዓለም አቀፍ የቡና ዋጋ ሁኔታ በተለይም በኒው ዮርክ ገበያ የታየውን የዋጋ መዋዠቅ የባለሥልጣኑ ሪፖርት አጣቅሷል፡፡
ከዚህ ባሻገር የኢትዮጵያን ቡና በሚገዙ አገሮች የታየው የዋጋ መውረድም ለቡና የወጪ ንግድ አፈጻጸም መቀዛቀዝ ድርሻው የጎላ ነበር፡፡ ከሐምሌ 2010 ዓ.ም. እስከ ታኅሳስ 2011 በጀት ዓመት ባለው ጊዜ ውስጥ የተላከው ቡና ዋና መዳረሻ ከነበሩት አገሮች መካከል በሳዑዲ ዓረቢያ ቀዳሚው አገር ነበር፡፡ ወደ ሳዑዲ ያቀናው ቡና በመጠን 21,817.17 ቶን ወይም የ21 በመቶ ድርሻ እንዲሁም በገቢ ረገድም የ60.16 ሚሊዮን ዶላር ወይም የ18 በመቶ ድርሻ በመያዝ ለሳዑዲ ቅድሚያውን አስገኝቷል፡፡ ለጀርመን ከተላከው 16,270.41 ቶን ወይም 16 በመቶ ቡና 45.79 ሚሊዮን ዶላር በማስገኘት የ14 በመቶ  ድርሻ ነበረው፡፡ በሦስተኛ ደረጃ የተቀመጠው ወደ ጃፓን የተላከው ሲሆን 13,868.77 ቶን ወይም 13 በመቶ ድርሻ ያለው ቡና ተልኮ የ40.72 ሚሊዮን ዶላር ወይም የ12 በመቶ ድርሻ ያለው አፈጻጸም በማስመዝገብ ከአንደኛ እስከ ሦስተኛ ያለውን ደረጃ መያዛቸው ተመልክቷል፡፡
 ከእነዚህ አገሮች በተጨማሪ ቡናው ባስገኘው የገቢ መጠን በቅደም ተከተል ሲቀመጡ አሜሪካ አራተኛ፣ ቤልጅየም አምስተኛ፣ ደቡብ ኮሪያ ስድስተኛ፣ ጣሊያን ሰባተኛ፣ ሱዳን ስምንተኛ፣ አውስትራሊያ ዘጠነኛ እንዲሁም ፈረንሳይ 10ኛው ደረጃ ይዘዋል፡፡ እነዚህ አገሮች በጠቅላላው በመጠን 84 በመቶ፣ በገቢም 81 በመቶ በማስመዝገብ ትልቁን ድርሻ ይይዛሉ፡፡ ይሁንና ወደ ተዘረዘሩት አገሮች ከ2010 መጀመሪያ መንፈቅ ዓመት የተላከው ቡና ከ2011 ጋር ሲወዳደር፣ በመጠን የአራት በመቶና በገቢ የ14 በመቶ ቅናሽ በዚህ ዓመት ተመዝግቧል፡፡ እንደ አሜሪካ ያሉ አገሮች በመጠን የ31 በመቶ፣ በገቢ ረገድም የ29 በመቶ ቅናሽ የተመዘገበባቸው መዳረሻዎች ሲሆኑ፣ ወደ ሳዑዲ ይላክ ከነበረውም የ22 በመቶ የቡና መጠን ቅናሽ ተመዝግቧል፡፡ ወደ ጀርመን ይላክ ከነበረው የ25 በመቶ የመጠን ቅናሽ ሲመዘገብ ወደ ሱዳን ይላክ ከነበረውም የ24 በመቶ ቅናሽ በመጠን ቅናሽ መመዝገቡ ለቡናው አፈጻጸም መቀዛቀዝ አስተዋጽኦ አበርክተዋል፡፡
በባለሥልጣኑ ሪፖርት በይፋ የተጠቀሱ ላኪዎችም አፈጻጸማቸው ተካቶ ቀርቧል፡፡ በዚህም መሠረት፣ ቀርጫንሼ ኩባንያ፣ ትራኮን ትሬድንግ እንዲሁም አደም ከድር ሐጂ የተሰኙት ላኪዎች ከአንደኛ እስከ ሦስተኛ ያለውን ደረጃ በመያዝ በከፍተኛ ገቢ አስገኝነት ተጠቅሰዋል፡፡ ሙለጌ፣ አባሐዋ ትሬድንግ፣ ኦሮሚያ ቡና አምራቾች ኅብረት ሥራ ማኅበር፣ ሲዳማ ቡና አምራቾች ኅብረት ሥራ ማኅበር፣ አርፋሳ ትሬድንግ፣ ኤስ.ኤ ባገርሽና ኢትዮጵያን ትሬድንግ ቢዝነስ ኮርፖሬት ከአራተኛ እስከ 10ኛ ደረጃ በማግኘት ትልቁን የውጭ ምንዛሪ ገቢ በማስገኘት ተካተዋል፡፡ በስድስት ወራት ውስጥ በቡና ላኪነት ከተሳተፉት ከከፍተኞቹ ባሻገር 278 ላኪዎች በዘርፉ ተሳትፎ እንዳደረጉም ተመልክቷል፡፡
እንደ ቡናው ሁሉ በቅመማ ቅመምና በሻይ ምርቶች የወጪ ንግድ መስክም ከታቀደው አኳያ ቅናሽ መመዝገቡን ቡናና ሻይ ባለሥልጣን ያጠናቀራቸው መረጃዎች አመላክተዋል፡፡ በመንፈቁ 4368.6 ቶን ቅመማ ቅመም ወደ ውጭ ተልኮ አምስት ሚሊዮን ዶላር ገደማ ተገኝቷል፡፡ ከታቀደው በመጠን የ39 በመቶ፣ በገቢ ረገድም የ50 በመቶ ቅናሽ ተመዝግቧል፡፡ በሻይ ምርትም እንዲሁ 1.65 ሚሊዮን ዶላር ገቢ ያስገኘ የ984 ቶን ምርት ለውጭ ገበያ ቀርቧል፡፡ ይሁንና የየ54 በመቶ የገቢ ቅናሽ ሲመዘገብ፣ በመጠን ረገድም ከታቀደው አኳያ የ65 በመቶ ቅናሽ ተመዝግቧል፡፡
በጠቅላላው በስድስት ወራት ውስጥ ከቡና፣ ከሻይና ከቅመማ ቅመም ምርቶች 340 ሚሊዮን ዶላር ገቢ ተገኝቷል፡፡ 
FacebookTwitterLinkedInShare
‹‹በውትድርና ዘመኔ በራስ ሕዝብ ላይ ጭካኔ የተሞላበት ዘግናኝ ጥቃት ተፈጽሞ ያየሁት በምዕራብ ወለጋ ነው››
9 January 2019
ዮሐንስ አንበርብር
የጦር ኃይሎች ምክትል ጠቅላይ ኤታ ማዦር ሹም ጄኔራል ብርሃኑ ጁላ
በኤርትራ ድንበር የሠፈረውን ሠራዊት የማንቀሳቀስ ተግባር እንዲቆይ ተወስኗል ብለዋል
የመከላከያ ሠራዊቱን የውጭ ኃይሎች አሳንሰው እንዲገምቱት የሚያደርግ ማንቋሸሽ እንዲቆም አሳስበዋል
በአሁኑ ወቅት በምዕራብ ወለጋ የተፈጠረውን ፖለታካዊ መነሻ ያለው የፀጥታ ችግር በተመለከተ ለሕዝብ ተወካዮች ምክር ቤት አስተያየታቸውን የሰጡት የጦር ኃይሎች ምክትል ጠቅላይ ኤታ ማዦር ሹም ጄኔራል ብርሃኑ ጁላ፣ ‹‹በውትድርና ዘመኔ አይቼው የማለውቀው ጭካኔ፤›› ሲሉ ለፓርላማው ገለጹ።
የመከላከያ ሚኒስቴርን የ2011 ግማሽ ዓመት የሥራ ክንውን ሪፖርት ለማቅረብ ከመከላከያ ሚኒስትሯ አይሻ መሐመድ (ኢንጂነር) ጋር በመሆን ሰኞ ታኅሳስ 30 ቀን 2011 ዓ.ም. በምክር ቤቱ የተገኙት ጄኔራል ብርሃኑ፣ የታጠቁ ኃይሎችን ትጥቅ በማስፈታት ረገድ መከላከያ ሠራዊቱ ምን እያደረገ እንደሆነ ማብራራያ እንዲሰጡ ለቀረበላቸው ጥያቄ ምላሽ ሲሰጡ ነው በምዕራብ ወለጋ ጭካኔ የተሞላበት ድርጊት እንደተፈጸመ የተናገሩት።
ለአንድ ሕዝብ ነፃነት የሚታገል ኃይል በሚታገልለት ሕዝብ ላይ ጭካኔ የተሞላበት ዘግናኝ በደል እንዴት ሊፈጽም ይችላል? በማለት ጥያቄ በማንሳት፣ ‹‹ለረጅም ዓመታት በውትድርና አገልግያለሁ፣ እንዲህ ዓይነት ጭካኔ በወለጋ ከተፈጸመው በስተቀር አይቼ አላውቅም፤›› ብለዋል።
‹‹በምዕራብ ወለጋ የተፈጸመውን ጭካኔ በቅርቡ በቪዲዮ ምሥል ጭምር ታዩታላችሁ፤›› ሲሉም ተናግረዋል።
ባል ታስሮ ሚስት የምትደፈርበት፣ ሕዝብ ተጨንቆ በጉድጓድ የተደበቀበት፣ በርካታ ሰዎች ታግተው የተገኙበት፣ የመንግሥት ተሽከርካሪና የጦር መሣሪያ በሙሉ የተዘረፈበት እንደነበር ገልጸዋል።
‹‹የመከላከያ ሠራዊቱ ወደ ወለጋ ሲገባ ያገኘነው ጉድ ዘግናኝ ነው፤›› ሲሉ ያጋጠመውን ሁኔታ ተናግረዋል።
በወለጋ የተከሰተውን የማስተካከል ሥራ የክልሉ ፀጥታ ኃይል እንጂ የመከላከያ ሠራዊቱ መሆን እንዳልነበረበት፣ ነገር ግን ችግሩን የፈጠሩት በአካባቢው የተሰማሩ ታጣቂዎች በሰላማዊ መንገድ ሊታገሉ የመጡ ናቸው እንዳትነኳቸው በመባሉ የክልሉ የፀጥታ ኃይል ሽባ ሆኖ መገኘቱንም ተናግረዋል። ጄኔራል ብርሃኑ የክልሉ የፀጥታ ኃይል ኃላፊነቱን በወቅቱ እንዳይወጣ ‹‹እንዳትነኳቸው›› የሚለውን ትዕዛዝ ማን እንዳስተላለፈ አልገለጹም።
የመከላከያ ሠራዊቱ ከተሰማራ በኋላ ችግሩ እየተፈታ እንደሆነ የአካባቢው ነዋሪዎችም ከተደበቁበት እየወጡ ሠራዊቱን ‹‹አድኑን›› በማለት መናገር መጀመራቸውን ገልጸዋል።
ከባኮ አካበቢ አንስቶ መንቀሳቀስ የማይቻል እንደነበር ነገር ግን ሠራዊቱ ከገባ በኋላ የትራንስፖርት እንቅስቃሴ መጀመሩን፣ ሸሽተው ወደ አዲስ አበባ የገቡ ባለሀብቶችም ወደ አካባቢው በመመለስ ላይ እንደሚገኙ አስረድተዋል።
ከወለጋ በተጨማሪ የመከላከያ ሠራዊቱ በበርካታ የአገሪቱ አካባቢዎች በፀጥታ ሥራ ላይ ተጠምዶ የቆየባቸው የተለያዩ ጊዜያት እንደነበርም አውስተዋል።
በተለይ በጅግጅጋ ተፈጥሮ የነበረው አገር የማፍረስ አዝማሚያ እንደነበረው፣ ነገር ግን ሠራዊቱ በጥንቃቄና ያላንዳች ኪሳራ የነበረውን ሁኔታ መቀልበስ እንደቻለ ተናግረዋል።
በሐዋሳ በሁለት ብሔሮች መካከል የተፈጠረውን ግጭት የመከላከያ ሠራዊቱ ባይገባ ኖሮ ማንም ሊፈታው የማይችልበት ደረጃ ላይ ይደርስ እንደነበር፣ እንዲሁም በቅርቡ በሞያሌ የተከሰተውን ግጭት ከክልሉ መንግሥት ጋር በመሆን በአጭር ጊዜ በጥንቃቄ መፍታት መቻሉን አስታውቀዋል።
የመከላከያ ሠራዊቱ ሞያሌ በመግባት የትጥቅ እንቅስቃሴውን መቀልበስ ይቻል እንጂ፣ ፖለቲካዊ ውሳኔ የሚጠይቅ በመሆኑ የሚመለከተው የፖለቲካ አመራር ሊሠራበት እንደሚገባ አስረድተዋል።
የኤርትራ ድንበር ላይ ሰፍሮ የነበረው የመከላከያ ሠራዊት በሁለቱ አገሮች መካከል ሰላም መውረዱን ተከትሎ ሰሞኑን ከአካባቢው እንዲንቀሳቀስ ሲደረግ በአካባቢው ሕዝብ መታገቱን፣ ሠራዊቱ በማንኛውም ጊዜ በየትኛውም ቦታ የመንቀሳቀስ መብት እያለው የተፈጸመውን ተግባር በተመለከተ ማብራሪያ እንዲሰጡ ከምክር ቤቱ አባላት ጥያቄ ተነስቶ ነበር።
 ለጥያቄው ማብራሪያ የሰጡት ጄኔራል ብርሃኑ ከኤርትራ ድንበር በመንቀሳቀስ ላይ የነበረው የመከላከያ ሠራዊት ዕገታ ተፈጽሞበታል በሚል የቀረበው ጥያቄ አገላለጹ ተገቢ ባለመሆኑ ማስተካከያ ሊደረግበት እንደሚገባ በመጠቆም፣ ‹‹ማንም እሳት የሚተፋ የመከላከያ ሠራዊትን ሊያግት አይችልም፣ እንቅስቃሴውን የማቆየት የሕዝብ ጥያቄ ነው የቀረበው፤›› ሲሉ መልሰዋል።
 ከክልሉ መንግሥት ውጪ የሆኑ ሥጋት እየፈጠሩ መኖር የለመዱ ‹‹ነጋዴዎች›› ሕዝቡ ላይ የወረራ ሥጋት በመጫር የተፈጠረ አጋጣሚ እንደነበር ገልጸዋል።
ከውጭ ሊመጣ የሚችል የወረራም ሆነ ማንኛውንም ሥጋት ወይም እንቅስቃሴ የሚተነትነውና የመቀልበስ ኃላፊነትም የተጣለበት የመከላከያ ሚኒስቴር መሆኑን የገለጹት ጄኔራል ብርሃኑ፣ ‹‹የወረራ ሥጋት አለመኖሩን በምክር ቤቱ ፊት አረጋግጣለሁ፤›› ብለዋል።
ሕዝቡ ወጥቶ እየጠየቀ ሠራዊቱ ጥሎት ሊሄድ ስለማይችል፣ ሠራዊቱን የማንቀሳቀስ ዕቅድ እንዲከለስና ሠራዊቱ ባለበት እንዲቆይ መደረጉን አስረድተዋል።
ሠራዊቱ እንዳይንቀሳቀስ ወጣቶችና ሕፃናት ወደ መንገድ እንዲወጡ የተደረገው ከክልሉ መንግሥት ዕውቅና ውጪ መሆኑን ከክልሉ መንግሥት ጋር በመነጋገር እንደተገነዘቡ ያስረዱት ጄኔራሉ፣ ጊዜ ይወስድ ይሆናል እንጂ ይኼንን ሴራ የትግራይ ሕዝብ መገንዘቡ አይቀርም ብለዋል። በመከላከያ ሠራዊቱና በሠራዊቱ አመራሮች ላይ ሰፊ የሆነ ስም የማጥፋትና ሠራዊቱ አገርን መከላከል የማይችል የሚሊሻ አቅም እንኳን እንደሌለው በማኅበራዊ ድረ ገጾች ላይ የተከፈተው ዘመቻ፣ በፍጥነት ሊቆም እንደሚገባ አሳስበዋል።
ይህ ድርጊት የውጭ ጠላቶች ሠራዊቱን አሳንሰው እንዲገምቱ የሚያደርግ በኢትዮጵያዊ ሊነገር የማይገባ እንደሆነ፣ ዓላማው ግን አገር የማፍረስ ዕቅድ ያነገቡ ጥቂቶችን በዚህ መንገድ የማገዝ ድርጊት ሊሆን ስለሚችል ምክር ቤቱ እንዲገነዘበው ጠይቀዋል።
በፀጥታ ችግር የተስተጓጎለው የነዳጅ አቅርቦት በአጭር ጊዜ ውስጥ እንደሚፈታ ተገለጸ
16 January 2019
ቃለየሱስ በቀለ
ባለፉት ቀናት በፀጥታ ችግር ምክንያት በመዲናዋ አዲስ አበባና በክልል ከተሞች የተስተጓጎለው የነዳጅ አቅርቦት በጥቂት ቀናት ውስጥ እንደሚፈታ ተገለጸ፡፡
በአፋር ክልል በተቀሰቀሰ ተቃውሞ ከእሑድ ጥር 5 ቀን 2011 ዓ.ም. ጀምሮ የጂቡቲ መስመር ለሁለት ቀናት ያህል በመዘጋቱ፣ 1,000 የሚሆኑ የነዳጅ ማመላለሻ ተሽከርካሪዎች ወደ መሀል አገር የሚያደርጉት ጉዞ ተስተጓጉሏል፡፡ ከጂቡቲ የሚመጡ ብቻ ሳይሆን ወደ ጂቡቲም የሚጓዙ ተሽከርካሪዎች ለመቆም ተገደው ነበር፡፡ በአጠቃላይ የጭነት ተሽከርካሪዎች የአፋር ክልልን ለማቋረጥ ተቸግረው ቆይተዋል፡፡  
በድሬዳዋ በኩል የገቡትም የተወሰኑ ነዳጅ አመላላሽ ተሽከርካሪዎች ሰኞ ጥር 6 ቀን 2011 ዓ.ም. አዋሽ ላይ መንገድ ስተለዘጋባቸው መሻገር አልቻሉም፡፡ በዚህ ምክንያት ቤንዚን፣ ናፍጣና የአውሮፕላን ነዳጅ የጫኑ 1,000 ያህል ተሽከርካሪዎች በተለያዩ ቦታዎች ቆመው እንደነበር ለማወቅ ተችሏል፡፡
የኢትዮጵያ ነዳጅ አቅራቢ ድርጅት ዋና ሥራ አስፈጻሚ አቶ ታደሰ ኃይለ ማርያም ለሪፖርተር እንደተናገሩት፣ በአፋር ክልል የተዘጉት ዋና ዋና መንገዶች ሰኞ ጥር 6 ቀን 2011 ዓ.ም. በመከፈታቸው የነዳጅ ማመላለሻ ተሽከርካሪዎች ጉዟቸውን ቀጥለዋል፡፡ ‹‹የቆሙት የነዳጅ ማመላለሻ ተሽከርካሪዎች ብቻ ሳይሆኑ የደረቅ ጭነት ማመላለሻ ተሽከርካሪዎች ጭምር በመሆናቸው፣ መንገድ ላይ የትራፊክ መጨናነቅ ስለሚኖር አዲስ አበባ ለመድረስ አንድ ሁለት ቀን ይፈጅባቸዋል፡፡ ከማክሰኞ ጥር 7 ቀን 2011 ዓ.ም. ጀምሮ አዲስ አበባ መግባት ስለሚጀምሩ የተፈጠረው የነዳጅ እጥረት ይቀረፋል፡፡ ወደ ክልል ከተሞች እስኪደርሱ ሁለትና ሦስት ቀናት ሊፈጅ ይችላል፡፡ በክልል ከተሞች የተፈጠረው የነዳጅ እጥረት በሳምንቱ መጨረሻ ይፈታል፡፡ በአዲስ አበባ ግን ከረቡዕ ጥር 8 ቀን 2011 ዓ.ም. ጀምሮ ይረጋጋል፤›› ብለዋል፡፡
ባለፈው ሳምንት በአማራ ክልል በምዕራብ ጎንደር ዞን በተፈጠረ ግጭት ሳቢያ ከሱዳን ወደ ኢትዮጵያ ነዳጅ የሚያመላልሱ የነዳጅ ማመላለሻ ተሽከርካሪዎች መተማ ከተማ ለመቆም መገደዳቸው ይታወሳል፡፡ በምዕራብ ጎንደር ዞን በተፈጠረው የፀጥታ ሥጋት 70 ያህል ቤንዚን የጫኑ የነዳጅ ማመላለሻ ተሽከርካሪዎች መተማ ከተማ እንደቆሙ ታውቋል፡፡ ቤንዚን ለማምጣት ወደ ሱዳን የሚጓዙ ተሽከርካሪዎች በተመሳሳይ ችግር መጓዝ ባለመቻላቸው፣ ከሱዳን የሚገባው የቤንዚን ምርት ሙሉ በሙሉ ተቋርጧል፡፡
የኢትዮጵያ ነዳጅ ማመላለሻ ተሽከርካሪዎች ቤንዚን የሚቀዱት ከካርቱም 60 ኪሎ ሜትር ርቀት ላይ ከሚገኘው ጌሊ የነዳጅ ማጣሪያ ነው፡፡ የሱዳን ፔትሮሊየም ኮርፖሬሽን በኢትዮጵያ ተሽከርካሪዎች እስከ ጥር 6 ቀን 2001 ዓ.ም. ሲጭን የነበረ ቢሆንም፣ ከጥር 7 ቀን 2011 ዓ.ም. ጀምሮ ተሽከርካሪ ማግኘት አልቻለም፡፡
የተዘጋው የመተማ መንገድ ከረቡዕ ጥር 8 ቀን 2011 ዓ.ም. ጀምሮ የሚከፈት በመሆኑ፣ የተከሰተው የቤንዚን እጥረት በጥቂት ቀናት ውስጥ እንደሚፈታ አቶ ታደሰ ተናግረዋል፡፡ ‹‹ከሱዳን በአሁኑ ወቅት የምናስገባው ቤንዚን የፍጆታችንን 20 በመቶ በመሆኑ ያን ያህል የጎላ ተፅዕኖ አይኖረውም፡፡ ዋናው ነገር 80 በመቶ የቤንዚን ፍጆታችን የሚገባው ከጂቡቲ ወደብ በመሆኑ የአፋር ክልል መንገዶች መከፈታቸው ነው፤›› ያሉት አቶ ታደሰ፣ የነዳጅ እጥረቱ በጥቂት ቀናት ውስጥ እንደሚፈታ ያላቸውን እምነት ገልጸዋል፡፡
‹‹ችግሩ ሊከሰት የቻለው በጊዜያዊ የፀጥታ ችግር ነው፡፡ የነዳጅ ምርት አቅርቦት ወይም የግዥ ችግር የለም፡፡ የተዘጉት መንገዶች በመከፈት ላይ በመሆናቸው የቆሙት ተሽከርካሪዎች እስኪደርሱ ለሁለትና ለሦስት ቀናት ችግር ሊኖር ይችላል፡፡ ነገር ግን ኅብረተሰቡ በጥቂት ቀናት ውስጥ የሚፈታ ጊዜያዊ ችግር መሆኑን ተረድቶ መረጋጋት ይኖርበታል፡፡ በእርግጠኝነት ችግሩ እስከ ሐሙስና ዓርብ እንደሚፈታ መናገር ይቻላል፤›› ብለዋል፡፡
ከሱዳን የሚገባው ቤንዚን በአብዛኛው የሚከፋፈለው በአማራ ክልል ውስጥ በመሆኑ፣ በአዲስ አበባ ከተማ ላይ የጎላ ተፅዕኖ እንደማይኖረው ምንጮች ለሪፖርተር ተናግረዋል፡፡
አዲስ አበባ ውስጥ ሪፖርተር ያነጋገራቸው የነዳጅ ማደያ ባለቤቶች የአፋር ክልል መንገድ በመከፈቱ፣ ነዳጅ የጫኑ ተሽከርካሪዎች ይገባሉ ተብለው በመጠባበቅ ላይ እንደሆኑ ገልጸዋል፡፡
የፖለቲካ ፓርቲዎች ውይይትና ድርድር የሚመራበት ረቂቅ ደንብ ፀደቀ
16 January 2019
ነአምን አሸናፊ
የኢትዮጵያ ብሔራዊ ምርጫ ቦርድ ያዘጋጀው ተቃዋሚ የፖለቲካ ፓርቲዎች ከገዥው ፓርቲ ኢሕአዴግ በቀጣይ የሚያደርጉት ውይይትና ድርድር የሚመራበት 16 አንቀጽ ያለው ረቂቅ ደንብ ላይ ተወያይተው ማፅደቃቸውን፣ በውይይቱ ከተሳተፉ የፖለቲካ ፓርቲዎች ለማወቅ ተችሏል፡፡
ፓርቲዎቹ ከዚህ ስምምነት ላይ የደረሱት ባለፈው ሳምንት ለሁለት ቀናት በኢንተርኮንቲኔንታል ሆቴል ባደረጉት ስብሰባ ወቅት ነው፡፡ በስብሰባው ላይ የኢትዮጵያ ብሔራዊ ምርጫ ቦርድ ሰብሳቢ ወ/ሪት ብርቱካን ሚደቅሳን ጨምሮ የበርካታ ፖለቲካ ፓርቲ አመራሮችና ተገኝተዋል፡፡
በፖለቲካ ፓርቲዎችና በምርጫ ቦርድ አመራሮች መካከል በተካሄደው ውይይት፣ በርካታ ጉዳዮች ተነስተው ውይይቶችና ክርክሮች ተካሂደውባቸዋል፡፡
ክርክር ከተካሄደባቸው በርካታ ጉዳዮች መካከል አወያዮች እንዴት ይሰየሙ? እነ ማን ይሁኑ? ውይይቶቹና ድርድሮቹ ለመገናኛ ብዙኃን ክፍት ይሁኑ? ወይስ በዝግ ይካሄዱ? ድርድሩና ውይይቱ የሚመራበት ረቂቅ ደንብ የማፅደቅ፣ እንዲሁም ውሳኔዎች እንዴት ይተላለፉ? የሚሉ አጀንዳዎች ተጠቃሾች ናቸው፡፡
በዚህም መሠረት ድርድሩና ውይይቱ የሚመራበትን ረቂቅ ደንብ በተመለከተ ፓርቲዎቹ የምርጫ ቦርድ ባቀረበው ረቂቅ ላይ ቢጨመር፣ ቢቀነስ ያሉትን ሐሳብ ሰንዝረው በስምምነት እንዳፀደቁት የኢዴፓ ሥራ አስፈጻሚ ኮሚቴ አባል አቶ ዋስይሁን ተስፋዬ አስረድተዋል፡፡
የአወያይን ሚናና ማንነት በተመለከተ ደግሞ በፓርቲዎቹ የሚመረጡ ገለልተኛ አወያዮች፣ የውይይትና የድርድር መድረኩን እንዲመሩ ስምምነት ላይ ተደርሷል፡፡
ውይይቶቹና ድርድሮቹ ለመገናኛ ብዙኃን ክፍት ይሁኑ? ወይስ በዝግ ይካሄዱ? የሚለውን አጀንዳ በተመለከተ በስብሰባው ላይ ቁርጥ ያለ ውሳኔ ማስተላለፍ ያልተቻለ ሲሆን፣ በቀጣይ የሚደረጉ ውይይቶች ክፍት ይሁኑ? ወይስ ዝግ? የሚለው ጉዳይ እንደ አጀንዳው ነባራዊ ሁኔታ ፓርቲዎቹ ውሳኔ እንዲያሳልፉ ተስማምተዋል፡፡
የአጀንዳዎች ውሳኔን በተመለከተ በ50 + 1፣ በሁለት - ሦስተኛ ድምፅና በስምምነት ይወሰኑ የሚሉ ሐሳቦች ቀርበው የነበረ ሲሆን፣ በመጨረሻ ውሳኔዎች በስምምነት ይተላለፉ የሚለው ነጥብ ላይ ከስምምነት መድረሱ ታውቋል፡፡
በውይይቱ ያልተሰማው የፖለቲካ ፓርቲዎች በተናጠል ውይይት ማድረግ እንደሚችሉ የተገለጸ ሲሆን፣ በዚህም ደረጃ ስምምነት ላይ ካልተደረሰ ‹‹ጉዳዩን ለታሪክና ለሕዝብ ጥለህ ማለፍ ነው፤›› በማለት አቶ ዋስይሁን ገልጸዋል፡፡
ፓርቲዎቹ አወያዮች እንዲሆኑ የሚፈልጓቸውን ግለሰቦች ለምርጫ ቦርድ ከላኩ በኋላና አወያዮቹ ከተመረጡ በኋላ፣ ፓርቲዎቹ ለውይይትና ለድርድር በመረጧቸው 32 አጀንዳዎች ላይ ውይይትና ድርድር እንደሚጀመር ታውቋል፡፡
ኅዳር 18 ቀን 2011 ዓ.ም. ጠቅላይ ሚኒስትር ዓብይ አህመድ (ዶ/ር) በጽሕፈት ቤታቸው ከተቃዋሚ ፖለቲካ ፓርቲ አመራሮች ጋር ለግማሽ ቀን ባደረጉት ውይይት፣ የፖለቲካ ፓርቲ አመራሮች አሉን የሚሏቸውን ጥያቄዎች በመዘርዘር ለምርጫ ቦርድ እንዲያስገቡና ምርጫ ቦርድም የቀረቡለትን ጥያቄዎች በፈርጅ በፈርጁ በማዘጋጀት፣ በቀጣይ የውይይት መድረክ በማቅረብ አጀንዳ በመቅረፅና የመወያያ ሥርዓት እንዲያቀርብ መመርያ መስጠታቸው የሚታወስ ነው፡፡
የፖለቲካ ፓርቲዎች ውይይትና ድርድር የሚመራበት ረቂቅ ደንብ ፀደቀ
16 January 2019
ነአምን አሸናፊ
የኢትዮጵያ ብሔራዊ ምርጫ ቦርድ ያዘጋጀው ተቃዋሚ የፖለቲካ ፓርቲዎች ከገዥው ፓርቲ ኢሕአዴግ በቀጣይ የሚያደርጉት ውይይትና ድርድር የሚመራበት 16 አንቀጽ ያለው ረቂቅ ደንብ ላይ ተወያይተው ማፅደቃቸውን፣ በውይይቱ ከተሳተፉ የፖለቲካ ፓርቲዎች ለማወቅ ተችሏል፡፡
ፓርቲዎቹ ከዚህ ስምምነት ላይ የደረሱት ባለፈው ሳምንት ለሁለት ቀናት በኢንተርኮንቲኔንታል ሆቴል ባደረጉት ስብሰባ ወቅት ነው፡፡ በስብሰባው ላይ የኢትዮጵያ ብሔራዊ ምርጫ ቦርድ ሰብሳቢ ወ/ሪት ብርቱካን ሚደቅሳን ጨምሮ የበርካታ ፖለቲካ ፓርቲ አመራሮችና ተገኝተዋል፡፡
በፖለቲካ ፓርቲዎችና በምርጫ ቦርድ አመራሮች መካከል በተካሄደው ውይይት፣ በርካታ ጉዳዮች ተነስተው ውይይቶችና ክርክሮች ተካሂደውባቸዋል፡፡
ክርክር ከተካሄደባቸው በርካታ ጉዳዮች መካከል አወያዮች እንዴት ይሰየሙ? እነ ማን ይሁኑ? ውይይቶቹና ድርድሮቹ ለመገናኛ ብዙኃን ክፍት ይሁኑ? ወይስ በዝግ ይካሄዱ? ድርድሩና ውይይቱ የሚመራበት ረቂቅ ደንብ የማፅደቅ፣ እንዲሁም ውሳኔዎች እንዴት ይተላለፉ? የሚሉ አጀንዳዎች ተጠቃሾች ናቸው፡፡
በዚህም መሠረት ድርድሩና ውይይቱ የሚመራበትን ረቂቅ ደንብ በተመለከተ ፓርቲዎቹ የምርጫ ቦርድ ባቀረበው ረቂቅ ላይ ቢጨመር፣ ቢቀነስ ያሉትን ሐሳብ ሰንዝረው በስምምነት እንዳፀደቁት የኢዴፓ ሥራ አስፈጻሚ ኮሚቴ አባል አቶ ዋስይሁን ተስፋዬ አስረድተዋል፡፡
የአወያይን ሚናና ማንነት በተመለከተ ደግሞ በፓርቲዎቹ የሚመረጡ ገለልተኛ አወያዮች፣ የውይይትና የድርድር መድረኩን እንዲመሩ ስምምነት ላይ ተደርሷል፡፡
ውይይቶቹና ድርድሮቹ ለመገናኛ ብዙኃን ክፍት ይሁኑ? ወይስ በዝግ ይካሄዱ? የሚለውን አጀንዳ በተመለከተ በስብሰባው ላይ ቁርጥ ያለ ውሳኔ ማስተላለፍ ያልተቻለ ሲሆን፣ በቀጣይ የሚደረጉ ውይይቶች ክፍት ይሁኑ? ወይስ ዝግ? የሚለው ጉዳይ እንደ አጀንዳው ነባራዊ ሁኔታ ፓርቲዎቹ ውሳኔ እንዲያሳልፉ ተስማምተዋል፡፡
የአጀንዳዎች ውሳኔን በተመለከተ በ50 + 1፣ በሁለት - ሦስተኛ ድምፅና በስምምነት ይወሰኑ የሚሉ ሐሳቦች ቀርበው የነበረ ሲሆን፣ በመጨረሻ ውሳኔዎች በስምምነት ይተላለፉ የሚለው ነጥብ ላይ ከስምምነት መድረሱ ታውቋል፡፡
በውይይቱ ያልተሰማው የፖለቲካ ፓርቲዎች በተናጠል ውይይት ማድረግ እንደሚችሉ የተገለጸ ሲሆን፣ በዚህም ደረጃ ስምምነት ላይ ካልተደረሰ ‹‹ጉዳዩን ለታሪክና ለሕዝብ ጥለህ ማለፍ ነው፤›› በማለት አቶ ዋስይሁን ገልጸዋል፡፡
ፓርቲዎቹ አወያዮች እንዲሆኑ የሚፈልጓቸውን ግለሰቦች ለምርጫ ቦርድ ከላኩ በኋላና አወያዮቹ ከተመረጡ በኋላ፣ ፓርቲዎቹ ለውይይትና ለድርድር በመረጧቸው 32 አጀንዳዎች ላይ ውይይትና ድርድር እንደሚጀመር ታውቋል፡፡
ኅዳር 18 ቀን 2011 ዓ.ም. ጠቅላይ ሚኒስትር ዓብይ አህመድ (ዶ/ር) በጽሕፈት ቤታቸው ከተቃዋሚ ፖለቲካ ፓርቲ አመራሮች ጋር ለግማሽ ቀን ባደረጉት ውይይት፣ የፖለቲካ ፓርቲ አመራሮች አሉን የሚሏቸውን ጥያቄዎች በመዘርዘር ለምርጫ ቦርድ እንዲያስገቡና ምርጫ ቦርድም የቀረቡለትን ጥያቄዎች በፈርጅ በፈርጁ በማዘጋጀት፣ በቀጣይ የውይይት መድረክ በማቅረብ አጀንዳ በመቅረፅና የመወያያ ሥርዓት እንዲያቀርብ መመርያ መስጠታቸው የሚታወስ ነው፡፡
የኢትዮ ቴሌኮም የቀድሞ ዳይሬክተር የተጠረጠሩበት የ44.5 ሚሊዮን ዶላር ግዥ ውድቅ ተደረገ
6 January 2019
ታምሩ ጽጌ
የዓለም ገነት ቆርቆሮ ባለቤት የክስ መመሥረቻ ጊዜ ተራዘመ
በሶማሌ ክልልና በባሌ ዞን የሞባይልና ሲዲኤምኤ (የቴሌ ታወር ሥራዎች) ግንባታን በጥቅም ተመሳጥረው ያለ ጨረታ ለሜቴክ ሰጥተዋል ተብለው በሙስና ወንጀል ተጠርጥረው በእስር ላይ የሚገኙት የኢትዮ ቴሌኮም የኤንጂፒኦ የቀድሞ ዳይሬክተር፣ ከዩኒቨርሲቲዎች ኔትወርክ ግንባታ ጋር በተያያዘ ቀርቦባቸው የነበረው የ44.5 ሚሊዮን ዶላር ግዥ ውድቅ ተደረገ፡፡
የፌዴራል ፖሊስ ወንጀል ምርመራ ቡድን ተጠርጣሪው አቶ ኢሳያስ ዳኘው የኮርፖሬሽኑን የግዥ ማኑዋልና አሠራር ሒደቶች በተፃራሪ በተዋረድ ያለውን አመራር ማለትም የግዥ ኮሚቴ፣ የኮርፖሬሽኑ ማኔጅመንትና የሥራ አመራር ቦርድ ውሳኔ ሳይሰጥ የውል ማሻሻያ ስምምነት ማድረጋቸውን በአቤቱታው አቅርቧል፡፡ ዳይሬክተሩ ውል ያሻሻሉት ዜድቲኢ ከሚባለው የቻይና ኩባንያ ጋር መሆኑንና ስምምነቱም ኩባንያው ቀደም ብሎ ይዞት ከነበረው ፕሮጀክት ጋር ተያያዥነት እንዳለው በመግለጽ፣ የ44,510,971 ዶላር መሆኑን አክሏል፡፡ አቶ ኢሳያስ የውል ማሻሻያ ስምምነት ያደረጉት ለግዥው የሚያስፈልጉ ስፔስፊኬሽኖች ሳይዘጋጁና ኩባንያው ያቀረባቸውን ቴክኒካልና ስፔስፊኬሽን ብቻ በመቀበል መሆኑን አስረድቷል፡፡ ኩባንያው ያቀረባቸው መሥፈርቶች በኮርፖሬሽኑ ኢንጂነሪንግ ክፍል ሳይፈተሽ ስምምነቱን በመፈራረማቸው፣ መንግሥት ከዋጋ ውድድርም ሆነ ከጥራት አኳያ በዓለም አቀፍ ደረጃ አገልግሎት መስጠት ከሚችሉ ተመሳሳይ ኩባንያዎች ሊያገኝ የሚችለውን ጥቅም ማሳጣታቸውን መርማሪ ቡድኑ ገልጿል፡፡ ቡድኑ አቶ ኢሳያስን የጠረጠረበትን ከላይ የተጠቀሰውን አዲስ ሐሳብ በሰውና በሰነድ ማስረጃ ማጣራት እንዲችል የምርመራ ማጣሪያ ጊዜ እንዲፈቀድለት ጠይቋል፡፡
የአቶ ኢሳያስ ጠበቆች አቶ ዘረሰናይ ምሥግናና አቶ ሀፍቶም ከሰተ ባቀረቡት የመቃወሚያ ክርክር እንደተናገሩት፣ የፌዴራል ፖሊስ ወንጀል ምርመራ ቡድን ደንበኛቸው ‹‹ውል አሻሽለዋል›› ከማለት ውጪ የገለጸው ነገር የለም፡፡ ተጠርጣሪው ውሉን ያሻሻሉት በተሰጣቸው ሥልጣን ይሁን ወይም ሥልጣናቸውን አልፈው ያላግባብ ውል ስለማሻሻላቸው ምንም ያለው ነገር እንደሌለም አስረድተዋል፡፡
መርማሪ ቡድኑ ተጠርጣሪው ውል  እንዳሻሻሉ ከመግለጽ ባለፈ፣ ወንጀል ስለመፈጸሙ ወይም ከቦርድ ውሳኔ ውጪ ስላደረጉት ነገር የሚያሳይና ለወንጀል መነሻ የሚሆን ቅድመ ማስረጃ (Prima Facie Evidence) አለማቅረቡን ለፍርድ ቤቱ በማስረዳት፣ የቀረበው ሐሳብ ውድቅ እንዲደረግላቸው ተከራክረዋል፡፡
ፍርድ ቤቱም የግራ ቀኙን ክርክር ካዳመጠ በኋላ መርማሪ ቡድኑ ያቀረበውን ተጨማሪ የጥርጣሬ ሐሳብ በብይን ውድቅ አድርጎት ነበር፡፡ መርማሪ ቡድኑ ጉዳዩን እንደገና ለፍርድ ቤቱ በማቅረብ የሠራውንና የቀረውን የምርመራ ሥራ በማስረዳት፣ ለተጨማሪ ምርመራ 14 ቀናት እንዲፈቀድለት ጠይቋል፡፡ የተጠርጣሪው ጠበቆች ባቀረቡት የመቃወሚያ መከራከሪያ ሐሳብ እንዳስረዱት፣ መርማሪ ቡድኑ ቀደም ባለው ችሎት አቅርቦት ፍርድ ቤቱ በብይን ቀሪ አድርጎታል፡፡ ጉዳዩን እያየው ባለው ፍርድ ቤት ውድቅ የተደረገ ክርክር ለቀጣይ ፍርድ ቤት ይግባኝ ከሚቀርብበት ባለፈ፣ በተመሳሳይ ችሎት ተሻሽሎ ሊቀርብ የሚችልበት የሕግ አሠራር እንደሌለም ተናግረዋል፡፡ ፍርድ ቤቱም ብይን የሰጠበትን ጉዳይ መልሶ የሚያይበት ሥልጣንም፣ የሕግ አግባብም እንደሌለው አክለዋል፡፡  
ፍርድ ቤቱ፣ ‹‹ተከራከሩበትና ችሎቱ በብይን ዕልባት ይሰጥበታል›› በማለቱ መርማሪ ቡድኑ አሻሽሎ ያቀረበውን፣ የሠራውንና የቀረውን የምርመራ ሥራ አስረድቶ ለተጨማሪ ምርመራ 14 ቀናት ጠይቋል፡፡
የተጠርጣው ጠበቆች ብይን ባረፈበት ጉዳይ ላይ በተመሳሳይ ችሎት መከራከር አግባብ እንዳልሆነ እያወቁ እንደሚከራከሩ አስታውቀው፣ የፍርድ ቤቱን ትዕዛዝ አክብረው ግን ምላሽ እንደሚሰጡ በማሳሰብ ተከራክረዋል፡፡ አቶ ኢሳያስ በተጠቀሰው ጉዳይ ምንም የሚያስጠረጥራቸው ነገር እንደሌለ ጠበቆቻቸው ተናግረዋል፡፡ መርማሪ ቡድኑ ደንበኛቸው ውል ያሻሻሉት ከግዥ መመርያ ከሥራ አመራር ቦርድ ውሳኔ ውጪ መሆኑን የገለጸው፣ ማንን አነጋግሮ ነው? ኢትዮ ቴሌኮምን? ቦርዱን? ወይስ በራሱ ድምዳሜ ላይ ደርሶ ነው? ድምዳሜ ላይ ከደረሰ ደግሞ ጊዜ ቀጠሮ መጠየቅ የለበትም ካሉ በኋላ፣ ያቀረበው መከራከሪያ ያልተረጋገጠ በመሆኑ ለፍርድ ቤቱም መቅረብ እንዳልነበረበት አስረድተዋል፡፡ የኢትዮጵያ ቴሌኮሙዩኒኬሽን ኮርፖሬሽን ማኔጅመንት በፈረንሣዩ ፍራንስ ቴሌኮም ተቀይሮ ኢትዮ ቴሌኮም ሲባል፣ ቦርዱና አሠራሩ መቀየሩን ተናግረዋል፡፡ አሁን ደንበኛቸው አሻሻሉት የተባለው ውል ኢትዮ ቴሌኮም ከተቀየረ በኋላ ለስድስት ወራት ሲሠራ ቆይቶ እንዲቀየር አዲስ የተቋቋመው ቦርድ ከወሰነ በኋላ መሆኑንም አክለዋል፡፡ አዲስ የተቋቋመው ቦርድ ግዥን በሚመለከት በዳይሬክተር ደረጃ ያሉ ኃላፊዎች ከአሥር ሚሊዮን ብር በላይ የሚሆን ውል እንዲዋዋሉ ሥልጣን መስጠቱን፣ የተቋሙን ሰነድ በማሳየት ጭምር ክርክራቸውን በስፋት አብራርተዋል፡፡ ደንበኛቸው አንድ ወር ከ20 ቀናት በላይ ያለ ምንም ጥፋታቸው ታስረው ቅጣት እያወራረዱ መሆኑ ተገቢ አለመሆኑንም ገልጸዋል፡፡ ደንበኛቸው አገራቸውን ለረዥም ዓመታት በሙያቸው ያገለገሉ ባለሙያ መሆናቸውንም አክለዋል፡፡
ፍርድ ቤቱም የግራ ቀኙን ክርክር ከሰማ በኋላ ክርክሩ ቀደም ብሎ በነበረው ችሎት ብይን የተሰጠበትና የታለፈ መሆኑን በመግለጽ፣ በአብላጫ ድምፅ ለሁለተኛ ጊዜ ውድቅ ማድረጉን አስታውቋል፡፡
አቶ ኢሳያስ በሶማሌ ክልልና በባሌ ዞን ይገነባ የነበረን የኔትወርክ ማስፋፊያ ቴሌኮም ታወር ዝርጋታን ያለ ምንም ጨረታ ለሜቴክ ከመስጠታቸውም በተጨማሪ፣ ከሥልጣናቸው ውጪ ውል በማሻሻል በመንግሥት ላይ ጉዳት ማድረሳቸውንና በከባድ የሙስና ወንጀል መጠርጠራቸውን በሚመለከትም ተከራክረዋል፡፡
የፌዴራል ፖሊስ ወንጀል ምርመራ ቡድን በተፈቀደለት ጊዜ ከአዲስ አበባ ውጪ የምስክሮችን ቃል መቀበሉን፣ ከኢትዮ ቴሌኮም የተለያዩ ማስረጃዎችን መቀበሉን፣ ላልተጠናቀቁ ሳይቶች ክፍያ ተቀናሽ የተደረጉበትን ሰነድ መሰብሰቡን፣ ከሜቴክ የኦዲት ሪፖርት መጠየቁንና ሌሎችንም የምርመራ ሥራ ማከናወኑን አስረድቷል፡፡
ከአዲስ አበባ ውጪ የምስክሮችን ቃል መቀበልና ከኢትዮ ቴሌኮም ሰነዶች መቀበል እንደሚቀረው፣ ከሜቴክ የኦዲት ምርመራ ውጤት እንደሚቀረውና ሌሎች ቀሪ ሥራዎች እንደሚሠራ ጠቁሞ፣ ተጨማሪ 14 ቀናት እንዲፈቀድለት ጠይቋል፡፡
የአቶ ኢሳያስ ጠበቆች ባቀረቡት የመቃወሚያ ሐሳብ እንደገለጹት፣ መርማሪ ቡድኑ የሚያቀርበው የምርመራ ሒደት ሁሉም ተመሳሳይ ነው፡፡ ምስክሮችን በስልክ እየተከታተለ መሆኑን መግለጹ አግባብ እንዳልሆነና ደንበኛቸው የተጠረጠሩት ከሥልጣናቸው ውጪ ውል ማሻሻላቸው  ሆኖ እያለ፣ ከክልል ምስክር የሚያስፈልግበት ምክንያት እንዳልገባቸውም አስረድተዋል፡፡ ሁሉም ያቀረበው የምርመራ ሒደት ተደጋጋሚና ፍርድ ቤቱም ብይን የሰጠባቸውንም አካቶ እያቀረበ መሆኑን አክለዋል፡፡ መርማሪ ቡድኑ ቀደም ባለ ክርክሩ በአቶ ኢሳያስ ትዕዛዝ  ለሜቴክ መቶ በመቶ ክፍያ መፈጸሙን ከገለጹ በኋላ፣ እንደገና ብልሽት ላጋጠመው ስምንት በመቶ አፈጻጸም እንዳልተከፈለ መናገሩን አስታውሶ አንድ ጊዜ ኦዲት እንደሚያሠራ፣ ሌላ ጊዜ ደግሞ ክፍያው የተቀናነሰበትን ሰነድ እንደሚፈልግ በመግለጽ ደንበኛቸው በሆነ ባልሆነ መከራከሪያ ሐሳብ የተፋጠነ ፍትሕ የማግኘት መብታቸውን እያጡ መሆኑን አስረድተዋል፡፡ ምርመራው ወደኋላ እየተመለሰ በመሆኑ ፍርድ ቤቱ ሊያስቆመው እንደሚገባ ጠቁመው፣ የመርማሪውን ጥያቄ ውድቅ በማድረግ የዋስትና መብታቸው እንዲጠበቅላቸው ጠይቀዋል፡፡
የግራ ቀኙን ክርክር የሰማው ፍርድ ቤቱ፣ የጠበቆቹን የመከራከርያ ሐሳብና የዋስትና ጥያቄ በማለፍ ከተጠየቀው 14 ቀናት ውስጥ ሰባት ቀናት በአብላጫ ድምፅ  በመፍቀድ ለጥር 2 ቀን 2011 ዓ.ም. ቀጠሮ ሰጥቷል፡፡
ፍርድ ቤቱ ሌላው የተመለከተው በከባድ የሙስና ወንጀል የተጠረጠሩትንና በእስር ላይ የሚገኙትን የዓለም ገነት ቆርቆሮ ፋብሪካ ባለቤት አቶ ዓለም ፍፁምን ጉዳይ ነው፡፡ ቀደም ባለው ቀጠሮ መርማሪ ቡድኑ ምርመራውን ጨርሶ መዝገቡን ለዓቃቤ ሕግ በማስረከቡ፣ ፍርድ ቤቱ ዓቃቤ ሕግ ክስ መሥርቶ እንዲቀርብ አሥር ቀናት ፈቅዶለት ነበር፡፡ ነገር ግን ዓቃቤ ሕግ በተባለበት ዕለት ክሱን ማቅረብ ሳይችል ቀርቷል፡፡ ምክንያቱ ደግሞ በተሰጠው ጊዜ ውስጥ ክሱን አደራጅቶ መጨረስ አለመቻሉ እንደሆነ ለፍርድ ቤቱ አስረድቷል፡፡ ከአቶ ዓለም ጋር በተለይ ከሪቬራ ሆቴልና ከፕላስቲክ ፋብሪካ ግዥ ጋር በተያያዘ አብረዋቸው የተጠረጠሩና የክስ መዝገባቸው በአንድ መጠቃለል ያለባቸው ሌሎች ግለሰቦች በመኖራቸው፣ የምርመራ ሒደቱ ውስብስብና ብዛት ያለው በመሆኑ በተባለበት ዕለት ማድረስ አለመቻሉን አስረድቷል፡፡ በመሆኑም በወንጀለኛ መቅጫ ሥነ ሥርዓት ሕግ ቁጥር 109 መሠረት ክስ መመሥረቻ ጊዜ የሚፈቅደው 15 ቀናት በመሆኑ፣ ክሱን መሥርቶ እንዲቀርብ አምስት ቀናት እንዲጨመርለት ጠይቋል፡፡
የተጠርጣሪው ጠበቆች ደንበኛቸው የተጠረጠሩበት ጉዳይ ግልጽ መሆኑንና ዓቃቤ ሕግም በምርመራው ወቅት አብሮ ይሠራ እንደነበር አስረድተው፣ ውስብስብ እንደሆነ መግለጹ ተገቢ አለመሆኑን ተናግረዋል፡፡ ፍርድ ቤቱ የግራ ቀኙን ክርክር ከሰማ በኋላ ዓቃቤ ሕግ የጠየቀውን አምስት ቀናት በመፍቀድ ለጥር 1 ቀን 2011 ዓ.ም. ቀጠሮ ሰጥቷል፡፡       
የአዲስ አበባ ከተማ ምክትል ከንቲባ ያልተለመዱ አሠራሮች ተግባራዊ ይደረጋሉ አሉ
6 January 2019
ውድነህ ዘነበ
የአዲስ አበባ ከተማን ቁልፍ ከተረከቡ በኋላ ሪፖርታቸውን ለመጀመርያ ጊዜ ለምክር ቤት ያቀረቡት ምክትል ከንቲባ ታከለ ኡማ (ኢንጂነር)፣ በከተማው በ27 ዓመታት ያልተለመዱ አሠራሮች ተግባራዊ መሆናቸውንና ወደፊትም እንደሚቀጥሉ አስታወቁ፡፡
ምክትል ከንቲባው በተለይ በመታወቂያ አሰጣጥ፣ በመኖሪያ ቤት አቅርቦት፣ በመልሶ ማልማት ፕሮግራሞች፣ በገቢ አሰባሰብ፣ በውኃ አቅርቦት፣ በወጣቶችና በአረንጓዴ ልማት ሥራዎች አስተዳደሩ የሚከተለውንና እየተከተለ ያለውን አዳዲስ አሠራሮች በጥልቀት አብርተዋል፡፡
ምክትል ከንቲባው ካቢኔያቸውን ባዋቀሩ ማግሥት ከፍተኛ ቅሬታ ሲያስነሳ የቆየው የመታወቂያ አሰጣጥ ሥርዓት እንደሚለወጥ መግለጻቸው ይታወሳል፡፡ አዲሱ መታወቂያ አሰጣጥ ብሔርን የሚያስቀርና አሻራ የሚጠቀም፣ ከተለመደው ማንዋል ወደ ዲጂታል የሚለወጥ መሆኑን መግለጻቸው አይዘነጋም፡፡
ሐሙስ ታኅሳስ 25 ቀን 2011 ዓ.ም. በተጠራው የአዲስ አበባ ከተማ ምክር ቤት ጉባዔ ላይ እንደተናገሩት፣ በከተማው የተጀመረው የመታወቂያ አሰጣጥ ለውጥ በአገር አቀፍ ደረጃ ለሚጀመረው ብሔራዊ መታወቂያ (ናሽናል አይዲ) እንደ ሙከራ ፕሮግራም የሚወሰድ ነው፡፡
ከዚህ በዘለለ ምክትል ከንቲባው አዲስ አበባ ላይ ተወልደው፣ አድገው፣ ወይም ለረዥም ዓመታት ኖረው፣ ነገር ግን መታወቂያ ሊያገኙ የሚችሉበት ዕድል ለጠበበባቸው ዜጎች መፍትሔ እንደሚሰጥ፣ አንድ ገጠመኛቸውን በማንሳት ለምክር ቤት አብራርተዋል፡፡
ምክትል ከንቲባው እንዳሉት፣ አንዲት ወጣት ሴት በመሀል አዲስ አበባ ለ20 ዓመታት ኖራለች፡፡ ነገር ግን በመልሶ ማልማት ከቤተሰቧ ጋር ስትፈናቀል ቤተሰቧ ሌላ  ቦታ ተጓዘ፡፡ እሷ ደግሞ ባል አግብታ፣ ልጅ ከወለደች በኋላ ባሏ ጋር ተፋታች፡፡
በዚህ ምክንያት ድህነት ላይ ወድቃ፣ በመቃብር ሥፍራ ላስቲክ ወጥራ ኑሮዋን ትገፋለች፡፡ የከተማው አስተዳደር የሴፍቲኔት ፕሮግራም በጀመረበት ወቅት ይህች ሴት አገልግሎቱን ለማግኘት ብትቀርብም መታወቂያ የላትም፡፡ መታወቂያ ስለሌላት ብቻ በኖረችበት ከተማ ባይተዋር ሆና ተቀምጣለች ሲሉ ምክትል ከንቲባው ተናግረዋል፡፡
‹‹ለመታወቂያ ቤት ያስፈልጋል፣ ይቺ ሴት ቤት ከየት ታምጣ? ቤቱን በመልሶ ማልማት ያፈረስንባት እኛው ነን፣ ይህ መስተካክል አለበት፤›› ብለው፣ ‹‹ተመሳሳይ ችግር የገጠማቸውን ዜጎች የመታወቂያ ችግር ለመፍታት አስተዳደሩ ዕርምጃዎችን እየወሰደ ነው፤›› በማለት አስረድተዋል፡፡
ከዚህ ውጪ የከተማ አስተዳደሩ አሠልፎ መታወቂያ እያደለ ነው የሚባለው ወሬ መሠረተ ቢስ ነው ብለዋል፡፡ አስተዳደሩ ሌላው የተከተለው አዲስ አሠራር በመኖሪያ ቤት አቅርቦት መስክ መሆኑን ገልጸዋል፡፡ አስተዳደሩ የ20/80 ፕሮግራምና ለኪራይ አገልግሎት የሚውሉ 95,832 ቤቶች፣ እንዲሁም 38,240 ያህል የ40/60 ቤቶችን እየገነባ እንደሆነ አስረድተዋል፡፡ በከተማው ታሪክ ለመጀመርያ ጊዜ እነዚህን ቤቶች በአንድ ጊዜ በተያዘው በጀት ለባለ ዕድለኞች እንደሚያስረክብ ተናግረዋል፡፡
ከዚህ በተጨማሪ ወደፊት ስለሚገነቡ ቤቶች ሲያብራሩ በዚህ ዓመት የቤቶች ግንባታ አለመካሄዱን፣ ምክንያቱ ግንባታ ታስቦ የነበረው በማስፋፊያ ቦታዎች እንደመሆኑ ከአርሶ አደሮችና ከኦሮሚያ ክልል ጋር በግልጽ በመነጋገር መግባባት ላይ መድረስ ማስፈለጉን ተናግረዋል፡፡
‹‹እንደ ከዚህ ቀደሙ ዘለን የምንቆፍርበት አሠራር ከዚህ በኋላ የለም፣ በግልጽ ከክልሉና ከአርሶ አደሩ ጋር መነጋገር ይኖርብናል፤›› በማለት የገለጹት ምክትል ከንቲባው፣ ‹‹በኮዬ ፊጬና በአካባቢው የተገነቡ ቤቶችን ለማስተላለፍ የተቸገርንበት ምክንያቱም ይኼው ነው፣ አለመግባባት ፈጥሯል፤›› ሲሉ አስረድተዋል፡፡
ከዚህ በኋላም የቤቶች ግንባታ የሚካሄደው በማስፋፊያ ቦታዎች ሳይሆን፣ በመሀል ከተማ በሚገኙ ቦታዎች ላይ ሰዎችን ሳያፈናቅል እንደሚካሄድ አስታውቀዋል፡፡ የቤት ልማቱም በተለይ የተገቡት ቤቶች ከተላለፉ በኋላ፣ ተመዝግበው ለሚጠባበቁ ነዋሪዎች አዲስ አሠራር መዘርጋቱን ምክትል ከንቲባው አስረድተዋል፡፡ በዚህ መሠረት ራሳቸው መገንባት ለሚችሉ ነዋሪዎች መሬት የሚቀርብ መሆኑን፣ በሚሰጣቸው ቦታ ላይ ራሳቸው ለመገንባት ለማይችሉ ደግሞ አስተዳደሩ እንደሚገነባላቸው አብራርተዋል፡፡
ምክትል ከንቲባው ከዚህ ባለፈ በመልሶ ማልማት ፕሮግራም እንደ ከዚህ ቀደም ነዋሪዎችን አፈናቅሎና ማኅበራዊ ሕይወታቸውን አናግቶ የሚከናወን ግንባታ እንደማይኖር አብራርተዋል፡፡
የትኛውም ግንባታ ሲካሄድ በአካባቢው ያሉ ነዋሪዎችን አካቶ በሚመጣው ትምህርት ቤትና ሆስፒታል ተጠቃሚ እንደሚሆኑ፣ በሚፈጠረው የሥራ ዕድልም ነዋሪዎች ተቋዳሽ መሆን አለባቸው ብለዋል፡፡ መልሶ የሚለማው ሕንፃ ብቻ ሳይሆን፣ ሰውም መሆን አለበት ሲሉም የአስተዳደራቸውን አቋም አስታውቀዋል፡፡
ሌላው አወዛጋቢ ሆኖ የቆየው የከተማው ገቢ አሰባሰብ ጉዳይ ነው፡፡ በተለይ በኢትዮጵያ ብቻ ሳይሆን በአፍሪካ ደረጃ ትልቁ የገበያ ሥፍራ መርካቶ፣ ከፍተኛ ገንዘብ ይንቀሳቀስበታል በሚል እሳቤ በነጋዴዎች ላይ ከአቅም በላይ ታክስ እንደሚጫን ይነገራል፡፡
ይህ ክስተት አወዛጋቢ ሆኖ የቆየ ቢሆንም ምክትል ከንቲባው ከዚህ ቀደም የነበረውን አስተሳሰብ በመተው፣ በቴክኖሎጂና በአቅም ላይ ብቻ የተወሰነ የታክስ ሪፎርም እንደሚካሄድ አስታውቀዋል፡፡
አስተዳደሩ በበጀት ዓመቱ ስድስት ወራት 20.7 ቢሊዮን ብር የመሰብሰብ ዕቅድ አውጥቶ፣ አፈጻጸሙ 18.8 ቢሊዮን ብር ሆኗል፡፡ ይህ ገቢ ካለፈው በጀት ዓመት ጋር ሲነፃፀር 3.1 ቢሊዮን ብር ብልጫ እንዳለው ተገልጿል፡፡
ምክትል ከንቲባው ይኼ ገቢ ከተማው ከሚያመነጨው ጋር ሲነፃፀር አነስተኛ መሆኑን ጠቁመው፣ በትክክል መክፈል ያለባቸው እየከፈሉ አይደሉም ብለዋል፡፡ መጠነኛ መክፈል ያለባቸው ደግሞ ከፍተኛ ታክስ እንደተጫነባቸውና ይህም አሠራር መስተካከል እንደሚኖርበት ገልጸዋል፡፡
በውኃ አቅርቦት ላይ የተነሳው ነጥብ ደግሞ የአዲስ አበባ ከተማ አብዛኛውን ውኃ የሚያገኘው ከኦሮሚያ አጎራባች አካባቢዎች ነው፡፡ ነገር ግን ለዓመታት የኦሮሚያ አካባቢዎች አዲስ አበባን እያጠጡ እነሱ ግን ለውኃ ችግር ተጋልጠው መቆየታቸው፣ ባለፉት ከንቲባዎች ጊዜያት የኦሮሚያ ከተሞችን ውኃ ለማጠጣት የተጀመሩ ሥራዎች ቢኖሩም ያን ያህል ጎልተው የወጡ አለመሆናቸው በስፋት ይነገራል፡፡
ከዚህ በኋላ አስተዳደሩ በኦሮሚያ አጎራባች ከተሞች ጋር በጋራ ተጠቃሚነት መርህ የሚሠራ መሆኑን፣ ውኃ ብቻም ሳይሆን የኤሌክትሪክ ኃይል ተጠቃሚም እንዲሆኑም ጭምር እንደሚሠራ ተመልክቷል፡፡
የአስተዳደሩ ሌላኛው ትኩረት አረንጓዴ ቦታዎች፣ የወጣቶች ሥራ ዕድልና የስፖርት ማዘውተሪያ ሥፍራዎችን ማልማት ነው፡፡ ምክትል ከንቲባው እንደተናገሩት፣ የአዲስ አበባ ከተማ ወጣቶች ከዚህም በላይ ያስፈልጋቸዋል በማለት ምሳሌ በመጥቀስ አስረድተዋል፡፡
በአዲስ አበባ ከተማ ሁለት ትልልቅ የእግር ኳስ ክለቦች እንዳሉ ጠቁመው፣ እነሱም ቅዱስ ጊዮርጊስና ኢትዮጵያ ቡና ናቸው ብለዋል፡፡ ‹‹እነዚህን ክለቦች አናውቃቸውም፣ ወጣቶች ከቡድናቸው ጋር ወደ ክልል ከተሞች ሲሄዱ አንደግፋቸውም፣ ይህ ሊሆን አይገባም፤›› ብለዋል፡፡
በከተማው ውስጥ ያሉ ወጣቶችን የሥራ ዕድል ለመፍጠር ተዘዋዋሪ ፈንድ እንደሚቋቋም የተናገሩት ምክትል ከንቲባው፣ ጠቅላይ ሚኒስትር ዓብይ አህመድ (ዶ/ር) የጀመሩት የዳያስፖራ የአንድ ዶላር አስተዋጽኦን፣ የከተማው አስተዳደር ደግሞ በኢትዮጵያ ብር ለመጀመር አስቧል ብለዋል፡፡
‹‹የኢትዮጵያ አየር መንገድ በዓመት ከ450 ሺሕ እስከ 500 ሺሕ የጉዞ ቲኬቶች ይሸጣል፡፡ ከአንድ ቲኬት አንድ ብር ቢታሰብ 450 ሚሊዮን ብር ይገኛል፤›› በማለት፣ ቀጣዩን አቅጣጫ አመላክተው ተቋማት ማኅበራዊ ኃላፊነታቸውን እንዲወጡ ጠይቀዋል፡፡
በአጠቃላይ ምክትል ከንቲባው እንዳሉት በአገሪቱ የተጀመረው የፖለቲካ ሪፎርም በሁለት እግሩ እንዲቆም፣ የኢኮኖሚ ሪፎርሙ በጥልቀት መሬት መያዝ አለበት፡፡
የዜጎች ኢኮኖሚያዊና ማኅበራዊ ሕይወት መለወጥም ይኖርበታል ያሉት ምክትል ከንቲባው፣ አዲሱ አስተዳደር ከማዕከል እስከ ወረዳ ድረስ የተለያየ የአቅም ደረጃ ባላቸው አመራሮች የተገነባ ስለሆነ ለውጡን ለማምጣት ቁርጠኛ ነው ብለዋል፡፡
የከተማው ምክር ቤት አባላትና የከተማው ነዋሪዎች የበለጠ ለመሥራት ከአስተዳደሩ ጎን እንዲቆሙ ጥሪ አስተላልፈዋል፡፡             
የክቡር ሚኒስትሩ ጸሐፊ ቢሯቸው ገባች
16 January 2019
በጋዜጣዉ ሪፓርተር
[ክቡር ሚኒስትሩ በቅርቡ አምባሳደር ከሆኑ ጓደኛቸው ጋር እየተነጋገሩ ነው]  
•	እንዴት ነህ ወዳጄ?
•	ምነው ግብዣው ላይ ቀሩ ክቡር ሚኒስትር?
•	የምን ግብዣ?
•	ሆቴል እኮ ነው የደገስኩት፡፡
•	ልጅህን ዳርካት እንዴ?
•	ኧረ ሠርግ አይደለም፡፡
•	ታዲያ መቼም ቤትህን አስመርቀህ ሆቴል አትጠራም ብዬ ነዋ?
•	የቤት ምርቃትም አይደለም፡፡
•	የምን ድግስ ነው ታዲያ?
•	የሹመቴን ነዋ ክቡር ሚኒስትር?
•	አምባሳደርነቱን?
•	አዎን ክቡር ሚኒስትር?
•	አምባሳደርነት ምን ያስደግሳል ብለህ ነው?
•	እኔማ በፊት እኮ ህልሜ ሁሉ አምባሳደር መሆን ነበር፡፡
•	ለምን?
•	በቃ ብዙ ጥቅማ ጥቅሞች አሉታ፡፡
•	ስማ ከአምባሳደርነት ይልቅ እዚህ ባለህ ሹመት እኮ ብዙ ጥቅማ ጥቅሞች ነበሩህ፡፡
•	አዎ የዚህኛው ግን ያስፈራል እኮ?
•	እንዴት?
•	ያው የጊዜ ጉዳይ እንጂ መያዝዎት አይቀርማ፡፡
•	ታዲያ አምባሳደርነት ምን ያስገኝልሃል?
•	ከቀረጥ ነፃ መብቱ በጣም ነው የሚያቋምጠኝ፡፡
•	እ…
•	በአቋራጭ እንደ እናንተ መሆኔ አይቀርም፡፡
•	እንዴት ሆኖ?
•	የቀረጥ ነፃ መብቴን ተጠቅሜ በአጭር ጊዜ ነው ሆቴል ለመገንባት ነው ያሰብኩት፡፡
•	በቀረጥ ነፃ ብረት ልታስገባ?
•	ምን ችግር አለው ክቡር ሚኒስትር?
•	ሌላስ?
•	በዚያ ላይ በርካታ ባለሀብቶች ወደ አገር ቤት ስልክ ከእኔ ጋር እንዲሠሩ አስቤያለሁ፡፡
•	እሺ፡፡
•	ኢንቨስተሮቹም ሲመጡ የምገነባው ሆቴል እንዲያርፉ ነው የማደርገው፡፡
•	ሌላስ?
•	እኔማ በጡረታዬ ጊዜ ጥሩ የምዝናናበት አገር እንዲደርሰኝ ፀልዬ ነበር ፀሎቴም ሰምሯል፡፡
•	ለመሆኑ ጠቅላይ ሚኒስትሩ የጠሩትን ስብሰባ ተካፍለህ ነበር?
•	አዎን ክቡር ሚኒስትር፡፡
•	ታዲያ አሁን የምትላቸው ነገሮች የህልም እንጀራ ናቸው እኮ?
•	እንዴት ክቡር ሚኒስትር?
•	አምባሳደርነት እንደ ድሮው የጡረተኛ ቦታ አይደለማ፡፡
•	ክቡር ሚኒስትር እኛ እኮ ለአገራችን የለፋን ዜጎች ነን፡፡
•	ታዲያ ምን ይፈጠር?
•	አሁን አገራችን ልትጦረን ይገባል?
•	ታዲያ አምባሳደርነትን ማን ነው መጦሪያ ያደረገው?
•	መንግሥት ነዋ፡፡
•	ከዚህ በኋላ ግን ያ አካሄድ አያስኬድም፡፡
•	እና እንደተባለው የሥራ ቦታ ነው ክቡር ሚኒስትር?
•	ስማ የሪፎርሙ አምባሳደር መለኪያው አንድ ነገር ነው፡፡
•	ምንድነው ክቡር ሚኒስትር?
•	ፐርፎርም ማድረግ!
[ክቡር ሚኒስትሩ ከሚስታቸው ጋር እያወሩ ነው]
•	ይህች አገር ወዴት እያመራች ነው?
•	ምን ሆንክ ደግሞ?
•	ከተማው እኮ ቀጥ ሊል ነው፡፡
•	ምን ተፈጥሮ?
•	ከተማው ውስጥ እንቅስቃሴ የለም፡፡
•	ምንድነው የምታወራው?
•	በከተማው የለሽም እንዴ?
•	ምን እያልክ ነው?
•	ከተማ ውስጥ ነዳጅ የለም፡፡
•	ምን ተፈጥሮ?
•	መኪናዬ መንገድ ላይ ቀጥ ብላብኝ ነበር፡፡
•	ወጥቼ ገፋሁ እንዳትለኝ?
•	እኔማ ማደያ የሚደርስ ነዳጅ ገዛሁ፡፡
•	ከየት?
•	ከጥቁር ገበያ ነዋ፡፡
•	አንተ እኮ ተጠናውቶሃል አይደል?
•	ምኑ?
•	አሁንም ከጥቁር ገበያ ሥራ አልተላቀክም?
•	እኔ እኮ የመኪናዬ ጉዳይ አሳስቦኝ አይደለም፡፡
•	ምንድነው የሚያሳስብህ?
•	ስሚ የነዳጅ መጥፋት ቢዝነሳችንን በጣም ነው የሚጎዳው፡፡
•	እ…
•	ቦቴ መኪናችን እኮ ነዳጅ እንደያዘ ታግቶ ቆሟል፡፡
•	ወይ ጣጣ፡፡
•	በዚያ ላይ በትራንስፖርት ቢዝነስ ውስጥ ስላለን በቀጣይ እንዲህ ዓይነት የነዳጅ እጥረት ይጎዳናል፡፡
•	ምን ተሻለ ታዲያ?
•	ይህ የነዳጅ እጥረት ወደፊትም የሚቀጥል ይመስለኛል፡፡
•	ለምን?
•	እንደተረዳሁት በነዳጅ እጥረት ውስጥ በአጭሩ የሚከብሩ ሰዎች አሉ፡፡
•	አልገባኝም?
•	እኔ እኮ በጥቁር ገበያ አንድ ሊትር ቤንዚን 100 ብር ነው የገዛሁት፡፡
•	ምን እያልክ ነው ታዲያ?
•	የነዳጅ ቦቴ ስላለን ለምን የወረርናት መሬት ላይ አንከፍትም?
•	ምንድነው የምንከፍተው?
•	የነዳጅ ማደያ ነዋ፡፡
•	የማደያ ቢዝነስ አያዋጣም ሲሉ ሰምቻለሁ፡፡
•	ስነግርሽ አይገባሽም እንዴ?
•	ምኑ?
•	ከዚህ በኋላ በተደጋጋሚ ግጭቶች ስለሚኖሩ የነዳጅ እጥረት መከሰቱ አይቀሬ ነው፡፡
•	ማለት?
•	ስለዚህ እኛ ነዳጅ የምናቀርበው ለመደበኛ ተሽከርካሪዎች አይደለም፡፡
•	ታዲያ ለማን ነው?
•	እንደነገርኩሽ የእኛ ነዳጅ ማደያ የምትከፈተው ሁሌም በእጥረት ጊዜ ነው፡፡
•	ትርፉ ጥሩ ስለሆነ?
•	አዎን፣ አሁን እንዴት እንደምንሸጥ ገባሽ?
•	እንዴት ነው?
•	በጥቁር ገበያ!
[ክቡር ሚኒስትሩ ከትንሹ ልጃቸው ጋር እያወሩ ነው]
•	ምን ሆነህ ነው ፊትህ እንደዚህ የበላለዘው?
•	በጣም የሚያናድድ ነገር ነው ዳዲ፡፡
•	ምን ተፈጥሮ ነው?
•	ያው ከክፍል አንደኛ እንደምወጣ ታውቃለህ?
•	ከዚህ ጋር ምን አገናኘው?
•	ቆይ አትቆጣ ዳዲ፡፡
•	እኮ ምን እንደተፈጠረ ንገረኛ?
•	እኛ ክፍል አንድ አዲስ ተማሪ መጣ፡፡
•	ከየት ነው የመጣው?
•	ከመንግሥት ትምህርት ቤት ነው፡፡
•	ለምን መጣ?
•	ያው እኛ ትምህርት ቤት የገባው ስኮላርሺፕ አግኝቶ ነው፡፡
•	ጎበዝ ተማሪ ነው ማለት ነው?
•	እንደሰማሁት በጣም ጎበዝ ተማሪ ነው፡፡
•	ታዲያ ምን ተፈጠረ?
•	እኛ ክፍል ሲገባ ፈራሁኝ ዳዲ፡፡
•	ለምንድነው የምትፈራው?
•	እኔ ሁሌ አንደኛ መውጣት ነዋ የለመድኩት፡፡
•	አሁንስ ማን ከለከለህ ታዲያ?
•	አዲስ የመጣው ልጅ ሊበልጠኝ ይችላል ብዬ ፈራሁ፡፡
•	እሺ፡፡
•	ከዚያማ ትምህርት ቤቱ ውስጥ ዘመቻ ከፈትኩበት፡፡
•	የምን ዘመቻ?
•	የመጣበት ትምህርት ቤት እንዲመለስ ነዋ፡፡
•	ምን ብለህ?
•	ለትምህርት ቤቱ ተማሪዎች ደኅንነት ያሠጋል ብዬ ነዋ፡፡
•	ከየት ነው እንደዚህ ዓይነት ነገር የምትማረው?
•	ከእናንተ ነዋ፡፡
•	ምን?
•	ምነው ዳዲ?
•	ስማ ምን እንደምትመስል ዓይተኸዋል?
•	ልጁ እኮ ትልቅ ነው፡፡
•	ስለዚህ ነገም አይቀርልህም፡፡
•	ለዚህ ነበር አንተን የፈለግኩህ፡፡
•	እኔ ምንም አላደርግልህም ራስህ ይቅርታ ጠይቀው፡፡
•	በፍጹም አላደርገውም ዳዲ፡፡
•	ለምን?
•	ለማንም ተንበርክኬ አላውቅም፡፡
•	እንግዲያው ነገም ያቀምስሃላ?
•	ታዲያ አንተ ለምን አትመድብልኝም?
•	ምን?
•	አጃቢ!
[የክቡር ሚኒስትሩ ጸሐፊ ቢሯቸው ገባች]
•	ዛሬ ምን ተገኘ በጣም ዘንጠሻል?
•	በዓል መሆኑን ረሱት እንዴ ክቡር ሚኒስትር?
•	በዓሉ አለፈ አይደል እንዴ?
•	የትኛው በዓል?
•	የብሔር ብሔረሰቦች በዓል ነዋ፡፡
•	እኔ ደግሞ ገናን የሚሉኝ መስሎኝ ነበር፡፡
•	እኔማ የአገር ልብስ ለብሰሻል ብዬ ነው፡፡
•	ክቡር ሚኒስትር ለጥምቀት ያልሆነ ቀሚስ ይበጣጠስ ሲባል አልሰሙም?
•	የጥምቀት በዓልን እኔም እወደዋለሁ፡፡
•	ለምን?
•	ከሕይወቴ ጋር ቀጥታ ግንኙነት ስላለው ነዋ፡፡
•	እንዴት?
•	ተጠምቄያለኋ፡፡
•	በእግዚአብሔር ያምናሉ እንዴ?
•	በአብዮታዊ ዴሞክራሲ ተጠምቄያለሁ፡፡
•	እ…
•	የጥምቀት በዓል ሁሉን አቀፍ ነው፡፡
•	እንዴት?
•	በመጥምቁ ዮሐንስ የተጠመቀውም፣ በአብዮታዊ ዴሞክራሲ የተጠመቀውም፣ በሙስና የተጠመቀውም ሊያከብረው ይችላል፡፡
•	እየቀለዱ ነው ክቡር ሚኒስትር?
•	የእውነቴን ነው የምልሽ፡፡
•	ለማንኛውም ላስፈቅድዎት ነበር፡፡
•	ምንድነው የምታስፈቅጂኝ?
•	ታቦት ለመሸኘት ልሄድ ነበር?
•	ችግር የለውም አብረን እንወጣለን፡፡
•	እርስዎም ይሸኛሉ እንዴ?
•	አዎን፡፡
•	እኔ አላምንም ታቦት ሊሸኙ?
•	ታቦት አይደለም የምሸኘው?
•	ታዲያ ማንን ነው?
•	ጓደኛዬን፡፡
•	ወዴት?
•	ወደ ቂሊንጦ!
የክቡር ሚኒስትሩ ውሻ በጥሶ የአካባቢውን በርካታ ሰዎች ነክሶ፣ ፖሊስ ቤታቸው ይመጣል
9 January 2019
በጋዜጣዉ ሪፓርተር
[ክቡር ሚኒስትሩ አንድ ስብሰባ ላይ ከዲፕሎማት ጋር ተገናኝተው እያወሩ ነው]
•	እንዴት ነዎት ክቡር ሚኒስትር?
•	በጣም ስፈልግህ ነው ያገኘሁህ፡፡
•	ምነው በሰላም ነው ክቡር ሚኒስትር?
•	አንድ ነገር አስቤ በእሱ ላይ ከአንተ ጋር ለመወያየት ነው፡፡
•	ምንድነው?
•	አንድ ዓለም አቀፍ ድርጅት አለ እና አገሬን ወክዬ የድርጅቱ አመራር ለመሆን አስቤ ነው፡፡
•	ደስ ይላል ክቡር ሚኒስትር፡፡
•	እንደምሆን ምንም ጥርጥር የለኝም፡፡
•	አንድ ጥያቄ ግን አለኝ ክቡር ሚኒስትር፡፡
•	ምንድነው?
•	አሁን ያለዎትን ሥራ ሊተውት ነው ማለት ነው?
•	ምን ይኸው የአገራችንን ሁኔታ እንደምታየው ነው፡፡
•	በዚህ ጊዜ እኮ ነው አገርዎን ማገልገል ያለብዎት?
•	እሱ ለእኔ ምንም አያዋጣም፡፡
•	ምን ነካዎት ክቡር ሚኒስትር?
•	እንዴት?
•	እውነተኛ አገልጋይ ከሆኑ አገርዎ ወሳኝ ምዕራፍ ላይ ባለችበት ወቅት ትተው መሄድ አይገባዎትም፡፡
•	ስማ በእኛ አገር ተረት መጀመርያ የመቀመጫዬን አለች ዝንጀሮ ይባላል፡፡
•	ይኼ ትክክለኛ አካሄድ አይመስለኝም፡፡
•	ምን ነካህ በደህና ጊዜ ነው እንጂ መጦሪያህን ማመቻቸት ያለብህ?
•	ለመሆኑ ለሚፈልጉት ሥራ የሚመጥን ብቃት አለኝ ብለው ያስባሉ?
•	ከበቂ በላይ የሆነ ብቃት ነው እንጂ ያለኝ፡፡
•	እንዴት ማለት?
•	ስንት ዲግሪ እንዳለኝ ታውቃለህ?
•	ሁለት ነበር ያሉኝ?
•	በሚገባ፡፡
•	ግን ያው ሁለቱም ፌክ እንደሆኑ ሰምቻለሁ፡፡
•	እ. . .
•	እሱ በቂ አይመስለኝም፡፡
•	ምን ነካህ ሦስት ማስተርስም አለኝ?
•	እየተዋወቅን ክቡር ሚኒስትር?
•	ምኑን ነው የምንተዋወቀው?
•	በግዥ አይደል እንዴ ማስተርሶቹ የሚመጡት?
•	እ. . .
•	ዓለም ላይ ፌክ ኒውስ እንደበዛ ሁሉ በአገራችሁ ባለሥልጣናት እኮ ፌክ ዲግሪዎች በዝተዋል ተብሏል፡፡
•	ቢሆንም እኔ እኮ ከፍተኛ የሥራ ልምድ ነው ያለኝ፡፡
•	የስንት ዓመት የሥራ ልምድ አለዎት?
•	የ27 ዓመታት ነዋ፡፡
•	ክቡር ሚኒስትር እሱ እኮ የሥራ ልምድ አይደለም፡፡
•	ታዲያ ምንድነው?
•	የጥፋት ልምድ፡፡
•	አንተ ጥሩ ሰው ትመስለኝ ነበር?
•	እኔማ ጥሩ ሰው ነኝ፡፡
•	ታዲያ ጥሩ ሰው ከሆንክ ለምን አትጽፍልኝም?
•	ምንድነው የምጽፍልዎት?
•	የድጋፍ ደብዳቤ ነዋ፡፡
•	ከዚያ በፊት እርስዎ ማምጣት ያለብዎ ነገር አለ፡፡
•	ምንድነው?
•	የብቃት ማረጋገጫ!
[ክቡር ሚኒስትሩ በሙስና ተጠርጥሮ የታሰረ ወዳጃቸውን ለመጠየቅ እስር ቤት ይሄዳሉ]
•	እንዴት ነህ ወዳጄ?
•	እንዴት ነዎት ክቡር ሚኒስትር?
•	ተስማምቶሃል ልበል?
•	ምን እሆናለሁ ብለው ነው?
•	እኔማ ትጎሳቆላለህ ብዬ ሥጋት ይዞኝ ነበር፡፡
•	ኧረ ምንም ጉስቁልና የለም፡፡
•	ያው አሁን በየሚዲያው የሰብዓዊ መብት ጥሰት ምናምን እየተባለ ስለሚወራ አሥግቶኝ ነው፡፡
•	እሱማ በቀድሞው ሥርዓት ነበር፣ አሁን በጥሩ ሁኔታ ነው የተያዝነው፡፡
•	እኔማ መድኃኒት ምናምን ካስፈለገህ ከውጭም ላስመጣልህ ብዬ ነበር፡፡
•	ችግር የለም ክቡር ሚኒስትር፣ ሁሉ ነገር በትክክል ነው እየሄደ ያለው፡፡
•	እና እስር ቤቱን ወደኸዋል?
•	እሱማ እንዴት እወደዋለሁ? ድብርቱን አልቻልኩትም፡፡
•	የምን ድብርት ነው?
•	ክቡር ሚኒስትር እኔ እኮ መጠጣት ሲያምረኝ ተነስቼ ዱባይ ነበር የምሄደው፡፡
•	እሱስ ልክ ነው፡፡
•	ማሳጅ ሲያምረኝ ባንኮክ ነበር የምበረው፡፡
•	መቼም እስር ቤት ውስጥ ማሳጅና መጠጥ ቤት አትጠብቅም?
•	ክቡር ሚኒስትር አንድ የምቆጭበት ነገር ቢኖር እሱ ነው፡፡
•	እንዴት?
•	ያኔ ባለሥልጣን ሳለሁ እነሱን ነገሮች እስር ቤት ባሠራ አሁን ብዙ አይደብረኝም ነበር፡፡
•	እ. . .
•	ክቡር ሚኒስትር እርስዎ አሁን ከቻሉ ሐሳቡን ቢያነሱት ሁሉም ይቀበሉታል፡፡
•	ለምን?
•	የጊዜ ጉዳይ እንጂ ሁሉም ባለሥልጣን መጨረሻው እዚህ ነው፡፡
•	የአሁኖቹ እኮ አገር ወዳድ ባለሥልጣናት ናቸው፡፡
•	እንዳይሸወዱ ክቡር ሚኒስትር፣ በፊት እኛም እንደዚህ እንል ነበር፡፡
•	እሺ አሁን ለድብርትህ መጽሐፍ ላምጣልህ?
•	ክቡር ሚኒስትር አሁንማ መዝናናት ለምጄ፣ ፍላየር ራሱ ማንበብ አልወድም እኮ፡፡
•	ይኼን ያህል?
•	ክቡር ሚኒስትር ከቀረቡብኝ ክሶች መካከል እኮ ግማሹን ሳላነብ በተስማማሁባቸው ጉዳዮች ነው፡፡
•	ምን ተሻለ ታዲያ?
•	ከቻሉ አንድ ፊልም አለ እሱን ያምጡልኝ፡፡
•	የምን ፊልም?
•	የውጭ አገር ፊልም ነው ግን በአማርኛም ተተርጉሟል አሉ፡፡
•	ምን የሚል ፊልም?
•	Prison Break!
[ክቡር ሚኒስትሩ ከሌላ ሚኒስትር ጋር እያወሩ ነው]
•	ምንድነው ግን እዚህ አገር ላይ እየተደረገ ያለው?
•	ምን ተደረገ ክቡር ሚኒስትር?
•	ሕግ የለም እንዴ?
•	የምን ሕግ?
•	በቃ በየቦታው የሚሰማው እኮ ሥርዓተ አልበኝነት ነው፡፡
•	አዎ ያው ለውጥ ላይ አይደለን እንዴ?
•	አይ ቢሆንም በየቦታው የሚሰማው ወሬ ጥሩ አይደለም፡፡
•	ምን ሰሙ ክቡር ሚኒስትር?
•	ማለቴ በየቀኑ በርካታ ሰዎች ነው የሚደውሉልኝ፡፡
•	ምን ብለው?
•	ይኸው አንዳንድ ክልሎች መንገዱን ዘግተው ሌሎች እህል ማግኘት ተቸግረዋል፡፡
•	እሱን እኔም ሰምቻለሁ፡፡
•	እዚያ አካባቢ ያሉ ዜጎች እኮ በኑሮ ውድነት እየተሰቃዩ ነው፡፡
•	እንደነገርኩዎት አገራችን በለውጥ ሒደት ላይ ናት፡፡
•	ቢሆንስ?
•	ነገሮች መስተካከላቸው አይቀርም ክቡር ሚኒስትር፡፡
•	በየቦታው የምትሰማው ዝርፊያ አሳሳቢ ነው፡፡
•	እሱስ ልክ ነዎት፡፡
•	መንግሥት ስለመኖሩ ራሱ ያጠራጥራል እኮ?
•	የአሁኑ መንግሥት እኮ እንደ ቀድሞ መንግሥት ባለመሆኑ ነው፡፡
•	ምንድነው እንደዚህ መልፈስፈስ?
•	ክቡር ሚኒስትር መንግሥት ተልፈስፍሶ ሳይሆን ትዕግሥተኛ በመሆኑ ነው፡፡
•	የበፊቱ መንግሥት ግልፍተኛ ነበር እያልከኝ ነው?
•	መቼም ይረሱታል ብዬ አላስብም?
•	ቢሆንም ነገሮች ከቁጥጥር ውጪ እየሆኑ ነው፡፡
•	ክቡር ሚኒስትር የዚህኛው መንግሥት ፍልስፍና እኮ መደመር ነው፡፡
•	በእሱ እንኳን እኔ አላምንም፡፡
•	እንዴት ክቡር ሚኒስትር?
•	በመደመር ሒሳብ በርካቶች እየተቀነሱ አይደል እንዴ?
•	አልገባኝም ክቡር ሚኒስትር?
•	ይኸው ስንቶቹ ከእስር ቤት ሲፈቱ፣ አሁን ደግሞ በምትካቸው በርካቶች ካልገቡ እየተባለ ነው፡፡
•	ምን ነካዎት ክቡር ሚኒስትር?
•	ምነው?
•	ከእስር ቤት እኮ የተለቀቁት በመጀመርያም ያላግባብ በመታሰራቸው ነው፡፡
•	ታዲያ አሁን ማሰር ምን አስፈለገ?
•	እነዚህማ የሰብዓዊ መብት ጥሰትና ሙስና ውስጥ ተዘፍቀው የነበሩ ናቸው፡፡
•	ቢሆንም ይኼ ለእኔ Double Standard ነው፡፡
•	ክቡር ሚኒስትር ለውጡን አይቀበሉም ማለት ነው?
•	የምን ለውጥ?
•	በአገሪቱ እየተካሄደ ያለውን ለውጥ ነዋ?
•	እኔ ለውጡ አልታየኝም፡፡
•	እ. . .
•	ምነው?
•	አሁን የምን ሰው እንደሆኑ ገባኝ፡፡
•	የምን ሰው ነኝ?
•	የቤቴልሔም!
[የክቡር ሚኒስትሩ ውሻ በጥሶ የአካባቢውን በርካታ ሰዎች ነክሶ፣ ፖሊስ ቤታቸው ይመጣል]
•	ልትይዘኝ ነው እንዴ የመጣኸው?
•	አይደለም ክቡር ሚኒስትር፡፡
•	ምነው ታዲያ?
•	በዓል እንዴት ነበር ክቡር ሚኒስትር?
•	በዓል ድሮ ቀረ እባክህ፡፡
•	እኛም ጠርጥረን ነበር ክቡር ሚኒስትር፡፡
•	እንዴት?
•	ለበዓል ጠቦት ነገር አላረዱም መሰለኝ?
•	ደግሞ ይኼን መርምሩ ተብላችሁ ተላካችሁ?
•	አይ እየመረመርን አይደለም፡፡
•	ታዲያ ምን ፈልጋችሁ ነው?
•	ውሻዎ ቢያንስ ቅንጥብጣቢ ሥጋ አላገኘም ወይ ብለን ነው?
•	የሰውን ደኅንነት ከመጠበቅ አልፋችሁ የውሻንም እንጠብቃለን እያላችሁ ነው?
•	ኧረ እንደዛ አይደለም፡፡
•	ታዲያ ስለውሻዬ ምን አገባችሁ? እኔ ነኝ የምቀልበው?
•	ቢቀልቡትማ ኖሮ እንደዚህ አካባቢውን ሊያሸብር አይችልም ነበር፡፡
•	አልገባኝም?
•	ክቡር ሚኒስትር፣ ውሻዎ በጥሶ ወጥቶ በርካቶች ላይ ጉዳት ከማድረሱም ባሻገር ለአካባቢው የሥጋት መንስዔ ሆኗል፡፡
•	ምን?
•	ስለዚህ ክቡር ሚኒስትር ውሻዎ ከፍተኛ ጉዳት በማድረሱ የአካባቢው ነዋሪዎች ዕርምጃ እንዲወሰድበት ጠይቀዋል፡፡
•	ስማ ይኼ ውሻ እኮ ለእኔ የቤተሰቤ አካል ነው፡፡
•	ሊሆን ይችላል ክቡር ሚኒስትር፣ ሆኖም ውሻዎ አካባቢውን በማሸበሩና ከፍተኛ ጉዳት በማድረሱ ለእኛ ተላልፎ ሊሰጠን ይገባል፡፡
•	ለምን?
•	ጉዳት የደረሰባቸው ነዋሪዎች እኮ ስለጤንነታቸው እየሠጉ ነው፡፡
•	ለምንድነው የሚሠጉት?
•	ለመሆኑ መቼ ነው የተከተበው?
•	የዛሬ 27 ዓመት፡፡
•	ስለዚህ እኛ የምንፈልገው አንድ ነገር ነው?
•	ምንድነው?
•	ውሻውን. . .
•	ምን?
•	አሳልፈው እንዲሰጡን!
ክቡር ሚኒስትሩ ከአንድ ጋዜጠኛ ጋር እየተጨቃጨቁ ነው
2 January 2019
በጋዜጣዉ ሪፓርተር
[የክቡር ሚኒስትሩ ጸሐፊ ቢሯቸው ገባች]                 
•	እንዴት ዋሉ ክቡር ሚኒስትር?
•	ሰላም ነኝ፡፡
•	ክቡር ሚኒስትር ሰብሰብ ብለው መጥተዋል፡፡
•	ፖሊሶች ናቸው?
•	ምነው ደነገጡ?
•	ምን ፈልገው ነው ብዬ ነዋ?
•	ኧረ ይረጋጉ፡፡
•	እኔ እኮ ተደምሬያለሁ ብያቸው ነበር?
•	ቆይ ተረጋጉ እንጂ፡፡
•	ሳልደመር ብታሰር ይሻለኝ ነበር፡፡
•	መደመር እኮ አሪፍ ነገር ነው ክቡር ሚኒስትር?
•	እየታሰርኩኝ የምን መደመር ነው?
•	ማነው የሚያስርዎት?
•	ፖሊሶቹ ናቸዋ፡፡
•	የምን ፖሊሶች?
•	ሰብሰብ ብለው መጥተዋል አላልሽኝም እንዴ?
•	ወቅቱን ረሱት እንዴ ክቡር ሚኒስትር?
•	የምን ወቅት ነው?
•	የበዓል ወቅት ነዋ፡፡
•	ታዲያ ምነው በዓልን እንኳን ባሳልፍ?
•	ኧረ ይረጋጉ ክቡር ሚኒስትር?
•	ቢሮ የለም በያቸው፡፡
•	እነማንን?
•	ፖሊሶቹን፡፡
•	ክቡር ሚኒስትር ፖሊስ እኮ የለም፡፡
•	ታዲያ ማነው ተሰብስቦ የመጣው?
•	ስጦታዎቹ ናቸዋ፡፡
•	ነው እንዴ?
•	ይኼን ያህል ይፈራሉ እንዴ?
•	ኧረ እኔ ምንም አልፈራሁም፡፡
•	እኔማ እርስዎ እንዲህ የሆኑ የተሸሸጉት ምን ይሆናሉ ብዬ አሰብኩ?
•	ኑሮ መሰለሽ የሚኖሩት?
•	እንዴት?
•	በቃ እንደተባለው ብርጭቆ ሲወድቅ አልጋ ሥር ነው መገኛቸው፡፡
•	ታዲያ ከአልጋ ሥር ሊያመልጡ ነው?
•	መስሏቸው፡፡
•	እንቅልፍ ላይወስዳቸው ያን ሁሉ ብር ለሆቴል ከሚከፍሉ አንደኛቸውን እንቅልፍ ያለበት ቦታ ቢገቡ ጥሩ ነው፡፡
•	የት ነው እሱ?
•	ቃሊቲ፡፡
•	መቼ ይቀርላቸዋል ብለሽ ነው?
•	ለማንኛውም ስጦታዎቹን ተቀብያቸዋለሁ፡፡
•	ስለዚህ ልደውል?
•	የት ነው የሚደውሉት ክቡር ሚኒስትር?
•	አይሱዙ ጋ ነዋ፡፡
•	የምን አይሱዙ ነው?
•	ስጦታዎቹን ቤት እንዲያደርስልኝ ነዋ፡፡
•	አይ ስጦታዎቹን ቤት ለመውሰድ አይሱዙ አያስፈልግም ክቡር ሚኒስትር፡፡
•	ምን ነካሽ? አምስት በሬ፣ አሥር በግ፣ ሰባት ፍየል፣ 30 ዶሮ በምን ይዤው ልሂድ?
•	የዘንድሮ ስጦታ የተለየ ነው ክቡር ሚኒስትር?
•	እንዴት?
•	ዘንድሮ በሬው ሳይሆን የመጣው ቆዳው ላይ የተሳለው የእርስዎ ፎቶ ነው፡፡
•	እ…
•	በጉ ሳይሆን ቡልኮው ነው፡፡
•	ምንድነው የምታወሪው ሴትዮ?
•	እንዲሁም በርከት ያሉ ፖስት ካርዶች ናቸው፡፡
•	ፖስት ካርድ እንደ ስጦታ እንዳትቀበይ አላልኩሽም ነበር?
•	ክቡር ሚኒስትሩን የሚያነቃቃ ጽሑፍ ነው የጻፍንበት እያሉኝ ነው፡፡
•	ለማንኛውም ስጦታዎቹን አልቀበላቸውም፡፡
•	ምን ላድርጋቸው ታዲያ?
•	አከፋፍያቸው፡፡
•	ለማን?
•	ለሠራተኞቹ!
[ለክቡር ሚኒስትሩ ስጦታዎችን የሚሰጡ ግለሰቦችን የሚያስተባብረው ግለሰብ ጋ ደወሉ]
•	ምን እየተካሄደ ነው?
•	ሪፎርም ነዋ ክቡር ሚኒስትር፡፡
•	እ…
•	ሪፎርም ክቡር ሚኒስትር፡፡
•	ይኼ በቀላሉ ያገኘኸው ሹመት እንዳልሆነ ታውቀዋለህ?
•	የምን ሹመት ክቡር ሚኒስትር?
•	የእኔ የስጦታ ግዢና ሰጪ አደራጅ ኮሚቴ ሰብሳቢ ስትሆን ዝም ብለህ እንዳላገኘኸው ታውቃለህ?
•	ክቡር ሚኒስትር እኔ እኮ የተከበርኩ ነጋዴ ነኝ፡፡
•	ለዚያ አይደል እንዴ ይኼን ሹመት የሰጠሁህ?
•	ክቡር ሚኒስትር እኔ ባለኝ ችሎታ አገሬን የማገለግል ነጋዴ መሆኔን ነው የማውቀው፡፡
•	ለማንኛውም የተሾምክበትን ምክንያት የዘነጋኸው መሰለኝ፡፡
•	ምን እያሉ ነው ክቡር ሚኒስትር?
•	እኔ ለበዓል የምፈልገው ስጦታ ድምፅ የሚያወጣና ሳር የሚበላ እንስሳ፣ አሊያም ዘመኑ ያመጣው የኤሌክትሮኒክስ ዕቃ፣ ከዚያም ከዘለለ ዘመናዊ ተሽከርካሪ መሆኑን ረሳኸው?
•	አሁን እኮ ነገሮች ስለተቀያየሩ ነው፡፡
•	እንዴት ማለት?
•	የስጦታዎች ሁሉ ስጦታ ምን እንደሆኑ አያውቁም?
•	ምንድናቸው?
•	ጋቢ፣ ጦርና ጋሻ፣ ካባ፣ ፈረስና የመሳሰሉት ናቸው፡፡
•	ምን እያልከኝ ነው?
•	እኛ እርስዎ ከሌሎቹ ባለሥልጣናት ሊያንሱ አይገባም በማለት አምስት ጋቢ፣ ጦርና ጋሻ፣ እንዲሁም ካባ ነው ያመጣንልዎት፡፡
•	እየቀለድክ ነው ሰውዬ?
•	ክቡር ሚኒስትር አዲሱ ፖለቲካችን እኮ ስጦታዎቻችን ላይ እንድንወስድ አስገድዶን ነው፡፡
•	ምን?
•	ሪፎርም!
[ለክቡር ሚኒስትሩ አንድ ደላላ ወዳጃቸው ደወለላቸው]
•	ክቡር ሚኒስትር ጉድ ሆንኩኝ፡፡
•	ምን ሆንክ?
•	ሕይወቴ አከተመለት በቃ ክቡር ሚኒስትር፡፡
•	ምንድነው የምትለው?
•	እጅ ከፍንጅ ተያዝኩ፡፡
•	ምን ስታደርግ?
•	ሳሸሽ ነዋ፡፡
•	ምኑን?
•	ዶላሩን፡፡
•	እ…
•	አለቀልኝ በቃ ክቡር ሚኒስትር?
•	የት ነው ያለኸው?
•	ድንበር ላይ፡፡
•	እ…
•	በድንበር ነበር ላሸሸው የነበረው፡፡
•	ቦሌ ምን አለህ?
•	ክቡር ሚኒስትር በየቀኑ በቦሌ የሚያዘውን የዶላር መዓት ስመለከት በድንበር ይሻላል ብዬ ነዋ፡፡
•	ለነገሩ የኤርፖርት ጠባቂዎች በሙሉ ተቀይረው ሰው በምን ያሳልፍ?
•	እሱን ፈርቼ ነበር እኮ የድንበሩን መላ ያመጣሁት?
•	ታዲያ ምን ተሻለ?
•	ክቡር ሚኒስትር መላ ይፈልጉልኝ፡፡
•	ምን ዓይነት መላ?
•	እንደ አኳኋናቸው የሚለቁኝ አይመስልም፡፡
•	ይለቁኛል ብለህ አስበህ ነበር?
•	እኔማ የተወሰነ አቅሜያቸው አመልጣለሁ ብዬ ነበር፡፡
•	አሁን እኮ እንደ ድሮው አይደለም፡፡
•	ክቡር ሚኒስትር በጣም እያስፈራሩኝ ነው፡፡
•	ምን እያሉ?
•	የተያዘብኝ ዶላር በርካታ ስለሆነ ሕገወጥ የውጭ ባንክ ነህ እያሉኝ ነው፡፡
•	በቃ በሰበስክ ማለት ነው?
•	ክቡር ሚኒስትር በአፋጣኝ ያስፈቱኝ፡፡
•	እሱን ማድረግ አልችልም፡፡
•	ይኼ አካሄድ አያዋጣዎትም ክቡር ሚኒስትር፡፡
•	እንዴት?
•	እኔ ቅርንጫፍ ባንኩ ነኝ ብዬ ዋናውን ማጋለጤ አይቀርም፡፡
•	ማነው ዋናው ባንክ?
•	እርስዎ፡፡
•	እ…
•	በቃ ደዋውለው ያስፈቱኝ፡፡
•	እሱ እኮ ድሮ ቀረ፡፡
•	የፈለጉትን ጉዳይ በአንድ ስልክ አልነበር እንዴ የሚጨርሱት?
•	አልሰማህም እንዴ?
•	ምኑን?
•	One call ተቀየረ እኮ?
•	ወደ ምን?
•	ወደ Missed call!
[ክቡር ሚኒስትሩ ከአንድ ጋዜጠኛ ጋር እየተጨቃጨቁ ነው]
•	ለምንድነው የእኛ ሚኒስቴር መሥሪያ ቤት ዜና ያልተሠራው?
•	ክቡር ሚኒስትር የምንሠራውና የማንሠራውን ዜና እርስዎ ሊነግሩን አይችሉም እኮ?
•	ከዚህ በላይ ምን ዜና አለ?
•	ማለት?
•	ያን ሁሉ ሰው ጠርተን፣ ያን ሁሉ ድግስ ደግሰን እንዴት ዜናው አልተሠራም?
•	ድግስ ሁሉ እኮ ዜና አይሆንም፡፡
•	እ…
•	በዚያ ላይ በትንሹም ቢሆን የራሳችን ነፃነት አለን እኮ?
•	ዲስኩርህን ትተህ ለምን እንዳልተዘገበ ንገረኝ?
•	ክቡር ሚኒስትር ያው ለሕዝቡ ዜና ይሆናል የምንለውን መዝነን እኮ ነው ዜና የምንሠራው፡፡
•	ኪኪኪ…
•	ምን ያስቅዎታል?
•	ደግሞ እናንተ ዜና ትመርጣላችሁ እንዴ?
•	አልገባኝም ክቡር ሚኒስትር?
•	በየቀኑ በገቡ ዜና ትቀልዱብናላችሁ አይደል እንዴ?
•	ምንድነው የገቡ ዜና?
•	ስማ አንድ የግጥም መድብል አሳትሞ የማያውቅ ሰው ሳይቀር ከውጭ ገባ ብላችሁ አይደል እንዴ ዜና የምትሠሩት?
•	እ…
•	አንድ ነጠላ ዜማ ያለው ሰው አገሩ ገባ ብላችሁ እኮ በቀጥታ ታስተላልፋላችሁ?
•	እሱን አላውቅም፡፡
•	ታዲያ በምን መሥፈርት ነው የእኛን ዜና ሳታስተላልፉ የቀራችሁት?
•	እኔ እንጃ ክቡር ሚኒስትር፡፡
•	የፖለቲካ ፓርቲ መሪዎቹንስ ቢሆን በየጊዜው አይደል እንዴ ገቡ እያላችሁ የምታስተላልፉት?
•	እሱ እኮ ያው መንግሥት ባስቀመጠው አቅጣጫ ፓርቲዎቹ እየተመለሱ ስለሆነ ነው፡፡
•	ቢሆንስ የአንድ ፓርቲ አመራሮች ስንቴ ነው ገቡ ተብሎ የሚዘገብላቸው?
•	አንዴ ነዋ፡፡
•	እናንተ ግን እንደ ተከታታይ ድራማ በየጊዜው ገቡ እያላችሁ ነው የምትዘግቡት፡፡
•	ምን እናድርግ ታዲያ ክቡር ሚኒስትር?
•	እንዴት?
•	እናንተ ራሳችሁ ምርጥ የፖለቲካ ድራማ ነው የምትሠሩት፡፡
•	እ…
•	የፓርቲ አመራሮቹን እንደ ተከታታይ ድራማ በፓርት በፓርት ስታስገቧቸው እኛም ክፍል አንድ፣ ክፍል ሁለት እያልን እንዘግባቸዋለን፡፡
•	ለማንኛውም እናንተ ትኩረት የምትሰጡት ዜና ገብቶኛል፡፡
•	ምንድነው?
•	ገቡ የሚለው ዜና ነዋ፡፡
•	እ…
•	ስለዚህ አንድ ዜና ልንገርህ፡፡
•	ምን ዓይነት ዜና?
•	እኔም ከረጅም ጊዜ በኋላ ጂም ጀምሬያለሁ፡፡
•	ጥሩ ነው፡፡
•	ታዲያ ሚኒስትሩ ገቡ ብለህ ዜናው ለምን አትሠራውም?
•	የት?
•	ጂም ነዋ፡፡
•	ይኼ ዜና አይደለም፡፡
•	የገቡ ዜና ነው የምትሠሩት ብዬ ነው እኮ?
•	በቅርቡ ሲገቡ ዜናውን እንሠራዋለን፡፡
•	የት ስገባ?
•	እስር ቤት!
ከሰሞኑ ኩባንያቸው ከታገዱባቸው ባለሀብቶች መካከል አንዱ ደወለላቸው
26 December 2018
በጋዜጣዉ ሪፓርተር
[ክቡር ሚኒስትሩ አንድ ባለሀብት ደወለላቸው]             
•	ምን እየተሠራ ነው ክቡር ሚኒስትር?
•	ሪፎርም ነው፡፡
•	የምን ሪፎርም ነው?
•	እንደምታውቀው በአገራችን ውስጥ ከፍተኛ ሪፎርም እየተካሄደ ነው፡፡
•	አገሪቱ እኮ ከድጡ ወደ ማጡ እየሄደች ነው፡፡
•	ምን ማለት ነው?
•	በፊት በሥርዓቱ መሥራት እንችል ነበር፡፡
•	መስረቅ ነው ያልከው መሥራት?
•	ምን ማለት ነው?
•	እናንተ በሥርዓቱ ስትሰርቁ እንጂ ስትሠሩ አልነበረም፡፡
•	ክቡር ሚኒስትር እኔ ልማታዊ ባለሀብት ተብዬ ስንት ጊዜ እንደተሸለምኩ ያውቁ አይደል እንዴ?
•	ምን?
•	እንዲያውም ሽልማቶቹን የማስቀምጥበት አጥቼ ቢሮዬን ሦስት ጊዜ ነው አፍርሼ የሠራሁት፡፡
•	የስርቆት ሽልማት ነዋ፡፡
•	ክቡር ሚኒስትር እኔ እኮ ልማታዊ ባለሀብት ነኝ?
•	በቀድሞው ሥርዓት ልማታዊ ባለሀብት ማለት ምን ማለት እንደሆነ አታውቅም እንዴ?
•	ምን ማለት ነው?
•	ልማታዊ ሌባ ማለት ነው፡፡
•	ይኼን አልቀበልም ክቡር ሚኒስትር፡፡
•	እናንተ ሀብት የምታሸሹ ሌቦች ናችሁ እኮ?
•	ውጭ ገንዘብ የምናስቀምጠው እኮ የአገሪቱን ሀብት ለማሸሽ ፈልገን አይደለም፡፡
•	ታዲያ ለምንድነው?
•	ያው ጤናችን ችግር ስለሆነ ከእንቅልፍ ስንነሳ ወገብ አልሠራ ሊል ስለሚችል ለሕክምና ብለን ነው፡፡
•	በሚሊዮን የሚቆጠር ዶላር ከአገር የምታሸሹት ለሕክምና ነው?
•	ክቡር ሚኒስትር ከሕክምናው ባሻገር መዝናናት አለ፣ ሾፒንግ አለ፣ ከዚያም በላይ የልጆች ትምህርት ቤት ክፍያ አለ፡፡
•	ልጆችህን እዚህ ለምን አታስተምርም?
•	እንዳይማሩማ የትምህርት ፖሊሲውን ገደላችሁት፡፡
•	እንዴት?
•	ክቡር ሚኒስትር እኔ እስከ አራተኛ ክፍል ነው የተማርኩት፣ ቢያንስ ልጆቼ ደህና ትምህርት ያግኙ ብዬ ነው ውጭ ልኬ የማስተምራቸው፡፡
•	ለዚህ ነው እዚህ የማታስተምራቸው?
•	እዚህ ያሉት ዩኒቨርሲቲዎች እኮ ልጄን መደባደብ ነው የሚያስተምሩት፡፡
•	አንተ ውጭ ልከህ ሌብነት አስተምረህ ታመጣዋለህ?
•	ስነግርዎት መቼም ቢሆን ልጄን እዚህ አላስተምርም፡፡
•	ለማንኛውም አሁን አንድ ነገር አስታወስከኝ፡፡
•	ምን ክቡር ሚኒስትር?
•	ስለሕክምና ስታወራ አንድ መድኃኒት እፈልግ ነበር፡፡
•	በእርግጠኝነት እዚህ አጡት ልበል?
•	መድኃኒቱ በጣም ውድ ሆነብኝ፣ በዚያ ላይ ትክክለኛነቱ ስላጠራጠረኝ እንድትረዳኝ አስቤ ነበር፡፡
•	ምን ልርዳዎት?
•	ያው አንተ በየጊዜው ከአገር ስለምትወጣ ለምን አታመጣልኝም?
•	የሞቀው ሙቅ ያኝካል አሉ፡፡
•	ምነው?
•	ብረዳዎት ደስ ይለኝ ነበር ግን አዝናለሁ፡፡
•	ምነው?
•	ዛሬ አደዋወሌ እኮ እሱን ላረዳዎት ነበር፡፡
•	ምኑን?
•	መውጣት ተከልክያለሁ፡፡
•	ከየት?
•	ከአገር!
[ለክቡር ሚኒስትሩ አንድ የፓርላማ አባል ይደውልላቸዋል]
•	ኧረ ከጉድ ያውጡኝ ክቡር ሚኒስትር?
•	የምን ጉድ?
•	የማይሆን ስህተት ነው የሠራሁት፡፡
•	የምን ስህተት ነው?
•	በአቻዎቼ ግፊት ነው የተሳሳትኩት ክቡር ሚኒስትር፡፡
•	አንተን የሚያህል ሰውዬ ደግሞ በግፊት ይሳሳታል እንዴ?
•	ግራ ነው እኮ የሚገባው ክቡር ሚኒስትር፡፡
•	መጠጥ አጠጥተውህ ነው ወይስ ድራግ አስወስደውህ?
•	እሱ ይሻል ነበር፡፡
•	ምን ሆነህ ነው ታዲያ?
•	ተዋረድኩልዎት ክቡር ሚኒስትር፡፡
•	ምን ሆነህ?
•	ይኸው ሕዝቡ በቲቪ ተመለከተኝ፡፡
•	ምን ስታደርግ?
•	ለተቃውሞ እጆቼን ሳወጣ ነዋ፡፡
•	የት?
•	እዚያው ፓርላማ ነዋ፡፡
•	ምን እያልከኝ ነው?
•	በቃ እንቅልፍ መተኛት አቃተኝ ክቡር ሚኒስትር፡፡
•	ይኼን ያህል?
•	ክቡር ሚኒስትር የደወልኩት እኮ የእንቅልፍ ኪኒን እርስዎ ጋ አይጠፋም ብዬ ነው፡፡
•	ስማ አሁን እንቅልፍ የለም ጊዜው የሥራ ነው፣ ከፈለግክ ግን አንድ ሁለት ካርቶን ኪኒን አለኝ፡፡
•	እርስዎ ኪኒኑን መውሰድ ተው እንዴ?
•	ያኔ በምንሰርቅበት ወቅት ነበር የምንወስደው አሁን ተደምረናል፣ ሌብነት ትተናል፣ ሌት ተቀን ነው የምንሠራው፡፡
•	ክቡር ሚኒስትር እኔ እንደ አባት እንዲመክሩኝ ነው የምፈልገው፡፡
•	ምን ልምከርህ?
•	እንቅልፍ ነሳኝ ክቡር ሚኒስትር፡፡
•	ምኑ?
•	ሳልፈልግ ነው ክቡር ሚኒስትር፣ እዚያ ያሉ የእኛ ፓርቲ ሰዎች እንድቃወም የገፋፉኝ፡፡
•	ታዲያ ምኑ ነው ያስጨነቀህ?
•	በቃ በቲቪ ስለታየሁ ሕዝቡን ፈራሁት፡፡
•	ዛሬ ተቃውመክ ነገ ደግሞ ልትደግፍ ትችላለህ፡፡
•	ክቡር ሚኒስትር ወላዋይ ነው እባላለሁ፡፡
•	ይኼ እኮ መወላወል አይደለም መቃወም መብትህ ነው፡፡
•	እኔ ግን በጣም ነው የጨነቀኝ፡፡
•	ምን ነካህ ለወከልከው ሕዝብ ይጠቅማል የምትለውን ውሳኔ መወሰንህ የአንተ ዴሞክራሲያዊ መብት ነው፡፡
•	እሱስ እውነትዎትን ነው ግን የድሮው ሥርዓት አባዜ አሁንም አለቀቀኝም፡፡
•	ምን እያልክ ነው?
•	በድሮው ሥርዓት እኮ የተቃወመ ሰው ምን እንደሚደረግ ያውቃሉ?
•	አሁን መቃወም ፍፁም ዴሞክራሲያዊ መብትህ ነው፡፡
•	እሱን ግን መቀበል አቅቶኛል፡፡
•	ለምን?
•	ከዛሬ ነገ ይነሳል ብዬ በሥጋት ውስጥ ነኝ፡፡
•	ምኑ ነው የሚነሳው?
•	ያለመከሰስ መብቴ!
[ከሰሞኑ ኩባንያቸው ከታገዱባቸው ባለሀብቶች መካከል አንዱ ደወለላቸው]
•	ምንድነው ክቡር ሚኒስትር?
•	ምኑ?
•	ምን እየሠራችሁ ነው?
•	ለውጡን እያሳለጥነው ነው፡፡
•	እኮ ለውጡ ወዴት እያመራ ነው?
•	ወደ ሰላም፣ ዕድገትና ብልፅግና ነዋ፡፡
•	አልመሰለኝም ክቡር ሚኒስትር፡፡
•	ምን ማለት ነው?
•	አሁንም ዕገዳ፣ እስር ምናምን አልተዋችሁም እንዴ?
•	አልገባኝም?
•	ጊዜው የፍቅርና የመደመር ነው እያላችሁ አይደል እንዴ የምትደሰኩሩት?
•	የምንደመረው እኮ ከትክክለኛ ኢትዮጵያዊና ቅን አመለካከት ካለው ጋር ነው፡፡
•	ግማሹን ደምሮ ግማሹን መቀነስ ምንድነው?
•	ከሌባውና ከአጭበርባሪው ጋር እንድንደመር ጠብቀህ ነበር?
•	ሁሉም እኮ ለአገሩ የተቻለውን አድርጓል፡፡
•	እዚህ ላይ እንዳትሳሳት፡፡
•	እንዴት ክቡር ሚኒስትር?
•	እንደፈለገ ሲዘርፍና ሲያዘርፍ ቆይቶ ተጠያቂነት ሲመጣ ለሕዝብ ስል ነው ያደረግኩት ቢል ተቀባይነት የለውም፡፡
•	እሱማ ልክ ነው፡፡
•	ስለዚህ ሌባውና አጭበርባሪው እስር ቤት መደመር ይችላል፡፡
•	ይህ ግን የሚያዋጣ መንገድ አይመስለኝም ክቡር ሚኒስትር?
•	አዋጪው ብቻ ሳይሆን አማራጭ የሌለው መንገድ ይኼ ብቻ ነው፡፡
•	ምነው እንደዚህ አመረራችሁ?
•	ከዚህ በላይ ሕዝቡ ላይ ሲቀለድ መመልከት አንችልም፡፡
•	ክቡር ሚኒስትር እኛም እኮ ሕዝብ ላይ መቀለድ አንፈልግም፡፡
•	ለመሆኑ ምን ፈልገህ ነው?
•	ይኸው ድርጅቴ ታግዷል፡፡
•	ለምን?
•	ከሕገወጥነት ጋር በተገናኘ ምርመራ እየተደረገብኝ ነው፡፡
•	የምን ሕገወጥነት?
•	እንደሚያውቁት ክቡር ሚኒስትር የሕዝቡን የቤት ጥያቄ ለመመለስ ብዬ ከምሠራቸው ሥራዎች አንዱ የሪል ስቴት ዘርፍ ነው፡፡
•	እሺ?
•	እናም ስንትና ስንት ሺሕ ሠራተኞችን ቀጥሬ የማሠራበት ድርጅት ታግዶ እየተጣራ ነው፡፡
•	ታዲያ በማጣራቱ ንፁህ ከሆንክ ሥራህን ትቀጥላለህ፡፡
•	ካልሆንኩስ ክቡር ሚኒስትር?
•	ካልሆንክማ ተገቢውን ቅጣት ታገኛለህ፡፡
•	ምን ማለት ነው ክቡር ሚኒስትር? እኔ እኮ ውጤታማ ድርጅት ነው ያለኝ?
•	እኮ ውጤታማ መሆን ያለብህ በሥራህ ነው እንጂ በሌብነት መሆን የለበትም፡፡
•	ክቡር ሚኒስትር ያችን ዝነኛ አባባል ረሷት ማለት ነው?
•	ምን ነበረች?
•	ከእያንዳንዱ ውጤታማ ድርጅት ጀርባ…
•	እ…
•	አንድ ከፍተኛ ባለሥልጣን አለ!
[አንድ ጡረታ የወጡ አንጋፋ ፖለቲከኛ ለክቡር ሚኒስትሩ ደወሉ]
•	ሥልጣን የተመችዎ ይመስላል ክቡር ሚኒስትር?
•	ምን አሁን ሥራ በዝቶ መላወሻ የለንም፡፡
•	እንዴት?
•	አለቃችን የዋዛ አይደሉም ቅዳሜ አይሉ እሑድ 24 ሰዓት እንደ ማሽን ነው የምንሠራው፡፡
•	ሙሉ ለሙሉ ተደምረዋላ?
•	በቃ ማኅበራዊ ሕይወት የለ ዝም ብሎ እንደ ጀርመን ማሽን ሥራ ብቻ ነው፡፡
•	እርስዎም የቀድሞውን ሥርዓት እያጣጣሉ አሁን ነው ሥራ የተጀመረው እያሉኝ ነው?
•	ምን ጥያቄ አለው?
•	ይኼ ሁላ ሾው ግን ምንድነው? ማስፈራሪያ ነው ወይስ ድንፋታ?
•	አልገባኝም?
•	መንግሥት ሥራው ሰርከስ መመልከት ነው?
•	ምን ነካህ ወዳጄ ወታደራዊ ኃይልን ማሳየት እኮ በየትኛውም አገር የተለመደ ነው፡፡
•	እኛ እንደ ማስፈራሪያ ነው የተመለከትነው፡፡
•	እናንተ ደግሞ ያልጣማችሁን ነገር ማብጠልጠል ታውቁበታላችሁ፡፡
•	ክቡር ሚኒስትር እርስዎ እኮ የእኛን ጥቅም ያስጠብቃሉ ብለን እናስብ ነበር፡፡ እንደዚህ መባባል ጀመርን?
•	እኔ የሕዝብን ጥቅም ላስጠብቅ ነው የቆምኩት፡፡
•	ክቡር ሚኒስትር ከዳተኛ መሆንዎ አይገርምም፡፡ በፊት ከእኛ ጋር እያሉ ከእኛ ጋር ያጨበጭቡ ነበር፡፡
•	እናንተ ግን በማጨብጨቡ ቀጠላችኋ? እኔ ግን ጭብጨባውን ትቼ ወደ ሥራ ገባሁ፡፡
•	ክቡር ሚኒስትር ይኼ ሁሉ ድንፋታ ግን አስፈላጊ አልነበረም፡፡
•	የተለያዩ ባለሥልጣናት ላይ እኮ የደኅንነት ሥጋት ስላለ እሱን ለመመከት ነው፡፡
•	የሚያሳዝነው ያ ሁሉ ጀበና ሲያልቅ ዝም ተብሎ መታየቱ ነው፡፡
•	ቆይ ቆይ እርጅና ነው ወይስ የለቀቀ ብሎን አለ?
•	ይኼ ከእርጅና ጋር የሚገናኝ አይደለም፣ እናንተ ለአገር ሀብት እንጨነቃለን ትላላችሁ አይደል?
•	በሚገባ እንጂ?
•	ታዲያ ያ ሁሉ ጀበና ሲያልቅ ዝም ማለታችሁ ያሳዝናል፡፡
•	እንግዲህ እንደለመዳችሁት ፍትሕ ለጀበናም ብላችሁ ሠልፍ እንዳትወጡ?
•	እኛማ የምናደርገውን እናውቃለን፡፡
•	ምን ልታደርጉ?
•	በሚቀጥለው ምርጫ በሙሉ ኃይል ተደራጅተን እንመጣለን፡፡
•	ምን ለመሆን?
•	ተቃዋሚ ፓርቲ ሆኖ ለመወዳደር፡፡
•	ይቅናችሁ፡፡
•	እንዲያውም የምርጫ ምልክታችን ምን እንደሚሆን ያውቃሉ?
•	ምን?
•	ጀበና!
Facebook
ክቡር ሚኒስትሩ ከደላላ ወዳጃቸው ጋር ተገናኝተው እያወሩ ነው
5 December 2018
በጋዜጣዉ ሪፓርተር
[ክቡር ሚኒስትሩ ከአንድ ጋዜጠኛ ጋር ተገናኝተው እያወሩ ነው]
•	እንዴት ነዎት ክቡር ሚኒስትር?
•	እንዴት ነህ?
•	እናንተማ ግራ ተጋብታችሁ እኛንም ግራ ታጋቡናላችሁ አይደል?
•	እንዴት?
•	ባለፈው የተሠራውን አላዩም እንዴ?
•	ምን ተሠራ?
•	እኛ ግን የእንጀራ ልጆች ነን ማለት ነው?
•	ምንድነው የምታወራው?
•	ለውጥ ላይ ነን አላላችሁም?
•	ለእሱማ ጥርጥር የለውም፡፡
•	ታዲያ ለውጡ ሁሉን አቀፍ ነው አልተባለም?
•	በትክክል እንጂ፡፡
•	ለምንድነው ጠቅላይ ሚኒስትሩ ያቋቋሙት ፕሬስ ሴክሬታሪያት ላይ ያልተጠራነው?
•	ያልተጠራችሁበት ምክንያት አለ፡፡
•	የእንጀራ ልጆች ስለሆንን ነው?
•	ባይሆን የእንጀራ ጋዜጠኞች ስለሆናችሁ ሊሆን ይችላል፡፡
•	ክቡር ሚኒስትር በርካታ የሚዲያ ተቋማት ቅር ተሰኝተዋል፡፡
•	ለምንድነው ቅር የሚሰኙት?
•	እየተገለልን ነው ብለው ነዋ፡፡
•	ስማ ሚዲያዎቹ የተመረጡት እኮ የተቀመጠላቸውን መሥፈርት ያሟሉት ብቻ ናቸው፡፡
•	መሥፈርቱ ትክክል አይደለማ?
•	ታዲያ በየሥርቻው ሚዲያ እያቋቋማችሁ ሁሉም ይጠራ ቢባል እንዴት ይሆናል?
•	እንደ እሱ እያልኩ አይደለም፡፡
•	ለመሆኑ አንተ የት ነው ምትሠራው?
•	እኔማ በየኢንተርኔቱ ምናምን እጽፋለሁ፡፡
•	ስለዚህ እንደ አንተ ዓይነቱ ተጠርቶ ፕሬስ ኮንፈረንሱ ስታዲዮም ይደረግ?
•	ምን ማለት ነው ክቡር ሚኒስትር?
•	በአሁኑ ወቅት ሲቲዝን ጆርናሊዝም እያላችሁ ሁሉም ሰው እንደ ጋዜጠኛ ያደርገዋል አይደል?
•	እነሱ ይጠሩ ማለቴ አይደለም፡፡
•	ስለዚህ አሁን የተወሰነው ውሳኔ ትክክል ነው ባይ ነኝ፡፡
•	እንዴት ሆኖ?
•	በቃ ዜና ሲጨርስ ሙዚቃ የሚያሳይ ጣቢያ የተምታታበት ስለሆነ እንዲህ ዓይነቱ ትልቅ ቦታ ባይጠራ አይገርመኝም፡፡
•	እ . . .
•	አንዳንዶች ደግሞ ሰርቆ አደሮች ናቸው፡፡
•	ምን ማለት ነው?
•	የራሳቸው ዘገባ አይሠሩም፣ ዝም ብለው የሌሎቹን ሚዲያዎች ሥራ የራሳቸው አስመስለው ነው የሚለጥፉት፡፡
•	እሱስ ልክ ነዎት፡፡
•	ስለዚህ ሚዲያዎቹ የተመረጡበት መንገድ ትክክል ነው ባይ ነኝ፡፡
•	ክቡር ሚኒስትር ሚዲያ እኮ የሕዝብ ድምፅ ነው፡፡
•	የተመረጡት እኮ የሕዝብ ድምፅ የሆኑት ናቸው፡፡
•	ግን በርካቶች ቅሬታቸውን እያሰሙ ነው፡፡
•	እሱ መብታቸው ነው፡፡
•	ክቡር ሚኒስትር ከእርስዎ ጋር ጥሩ ወዳጅነት ነው ያለን፡፡
•	ታዲያ ምን ላድርግልህ?
•	የተለያዩ ሚዲያዎች ወክለውኝ ነው የመጣሁት፡፡
•	ለምንድነው የተወከልከው?
•	እነዚህ ሚዲያዎች መካተት ይፈልጋሉ፡፡
•	ታዲያ ምን ልርዳህ?
•	በእርስዎ በኩል ጉዳዩን እንዲጨርሱት ነዋ፡፡
•	ለእኔ ጉዳዩን መጨረስ ቀላል ነው፡፡
•	አመሰግናለሁ ክቡር ሚኒስትር፡፡
•	እኔም ግን ከእናንተ የምጠብቀው ነገር አለ፡፡
•	ምንድን?
•	ኮሚሽን!
[ክቡር ሚኒስትሩ ከደላላ ወዳጃቸው ጋር ተገናኝተው እያወሩ ነው]
•	ሰሞኑን ተዳከምን አይደል ክቡር ሚኒስትር?
•	በምኑ?
•	በቃ የቢዝነስ ሐሳብም እያመጣን አይደለም፡፡
•	የእኔ ጭንቅላት ቀን ከሌት አርፎ አያውቅም፡፡
•	ግን ምን ሐሳብ አለዎት?
•	ሰሞኑን ቲቪ ሳይ የመጣልኝ ሐሳብ አለ፡፡
•	ንገሩኛ ክቡር ሚኒስትር፡፡
•	ከፍተኛ አመራሮቹን አላየሃቸውም?
•	ምን ሆኑ?
•	አለባበሳቸውን ተመልክተኸዋል?
•	ያው ዘናጮች ናቸው፡፡
•	እሱማ ይታወቃል፡፡
•	ታዲያ አለባበሳቸው ሌላ ምን አለው?
•	አላስተዋልከውም እንጂ በዓመት አንዴ የሚከበረው በዓል በየሳምንቱ እየተከበረ ነው፡፡
•	የምን በዓል ነው?
•	የብሔር ብሔረሰቦች በዓል ነዋ፡፡
•	አልገባኝም ክቡር ሚኒስትር?
•	በአንዱ ሳምንት የሰሜን ሸዋ በርኖስ ይለበሳል፣ ሌላው ሳምንት የራያ ባህላዊ ልብስ ይለበሳል፡፡
•	ልክ ነዎት ክቡር ሚኒስትር፡፡
•	ሌላው ደግሞ የአክሱም ጽዮን የጵጵስና ልብስ ሲለብስ፣ ሌላው ደግሞ የአባ ገዳን ልብስ ይለብሳል፡፡
•	ጥሩ ያስተውላሉ ክቡር ሚኒስትር፡፡
•	አየህ በፊት እነዚህ ልብሶችን የሚያስተዋውቁት ሞዴሎች ነበሩ፣ አሁን ግን ፖለቲከኞቻችን ጥሩ ሞዴሎች ሆነውልናል፡፡
•	ሐሳብዎት እኮ ሁሌ ያስገርመኛል፡፡   
•	ስለዚህ አሁን ቢዝነሱ የአልባሳት ነው፡፡
•	እሱማ ጋርመንት ላይ አተኮሮ የሚሠራ ኢንዱስትሪያል ፓርክ አለን አይደል እንዴ?
•	ስለዚህ ቀጣዩ አዋጭ የቢዝነስ ዘርፍ እሱ ነው፡፡
•	ታዲያ ምን እያሉኝ ነው?
•	ከአንድ አንድ የምንገባበት ቢዝነስ እሱ ነው፡፡
•	ምን?
•	ሽመና!
[ክቡር ሚኒስትር ዳያስፖራ ወዳጃቸው ጋ ይደውላሉ]
•	እንዴት ነዎት ክቡር ሚኒስትር?
•	እንዴት ነህ ወዳጄ?
•	ምን እያደረጋችሁ ነው ክቡር ሚኒስትር?
•	ምን አደረግን?
•	ያን ሁሉ ዲስኩር የት አደረሳችሁት?
•	የምን ዲስኩር ነው?
•	አገር ሰላም ነው አገራችሁ ግቡ ምናምን ያላችሁትን ነዋ፡፡
•	አሁንም ጥሪ እያቀረብን እኮ ነው፡፡
•	ምን ነካዎት ክቡር ሚኒስትር?
•	ምነው?
•	ዳስፖራው እኮ ጥሪውን አክብሮ መጥቶ ነበር፡፡
•	ታዲያ ምን አጎደልን?
•	አሁንም ሁሉም ተመልሶ እየወጣ ነው፡፡
•	ለምን?
•	ዲስኩር ወዲያ ሪያሊቲ ወዲህ ሆነበታ?
•	አልገባኝም?
•	በየዕለቱ የሚሰማው ወሬ አስፈሪ እኮ ነው፡፡
•	የምን ወሬ ነው?
•	አገሪቱ በየዕለቱ እየተሸነሸነች እኮ ነው፡፡
•	ማን ነው የሚሸነሽናት?
•	ክቡር ሚኒስትር ከአንድነት ይልቅ ልዩነት ላይ እያተኮርን ክልልነት በወረዳ ደረጃ መውረዱ አይቀርም፡፡
•	እ . . .
•	በየቦታው የሚሰማው ግጭት እኮ አስፈሪ ነው፡፡
•	ለውጥ ሲኖር ግጭት ያለ ነው፡፡
•	ክቡር ሚኒስትር የእኔ ፍራቻ ሌላ ነው፡፡
•	ምንድነው ፍራቻህ?
•	ከለውጡ ያተረፍነው ግጭት ብቻ እንዳይሆን?
•	እ . . .
•	ክቡር ሚኒስትር እንደ ዩጎዝላቪያ እንዳንሆን ነው ፍራቻዬ፡፡
•	ኧረ የሰይጣን ጆሮ ይደፈን፡፡
•	ክቡር ሚኒስትር ዜጎች እኮ ከቦታ ቦታ ተንቀሳቅሰው ሀብት ማፍራትና መኖር አልቻሉም፡፡
•	እሱማ ልክ ነው፡፡
•	በየቦታው እኮ መሣሪያ ተያዘ፣ ቦምብ ፈነዳ ሲባል ነው የምንሰማው፡፡
•	ስማ ይኼ እኮ በፊትም የነበረ ነው፡፡
•	ታዲያ እንዴት አንሰማም ነበር?
•	አሁን ሚዲያውን ስለከፋፍትነው ነው ወሬው ሁሉ ቶሎ የሚሰማው፡፡
•	ክቡር ሚኒስትር ችግሩ አሳሳቢ ነው፡፡
•	ስነግርህ የጊዜ ጉዳይ ነው እንጂ ችግሩ ይፈታል፡፡
•	ክቡር ሚኒስትር ፋብሪካዎች እየተዘጉ ነው እኮ፡፡
•	እ . . .
•	ይኼው ሠራተኞቻቸውን እየቀነሱ እኮ ነው፡፡
•	እሱንማ አውቃለሁ፡፡
•	ኢኮኖሚውም አሥጊ ሁኔታ ላይ ነው ያለው፡፡
•	አንተ ግን ለምን ቀና ቀናውን አታስብም? ምን አሁን እናንተም አገር እንደዚሁ ዓይነት ችግር አለ አይደል?
•	ክቡር ሚኒስትር ኢትዮጵያ ያለው ግን በጣም ትኩረት የሚሻ ነው፡፡
•	ለማንኛውም ዛሬ የደወልኩልህ ለአንድ ጉዳይ ነው፡፡
•	ምን ፈለጉ ክቡር ሚኒስትር?
•	ያው ገንዘብ እንድታስቀምጥልኝ ፈልጌ ነበር፡፡
•	ክቡር ሚኒስትር ለምንድነው ገንዘብ አሜሪካ የሚያስቀምጡት?
•	ምን ችግር አለው?
•	ማለቴ ኢትዮጵያ ሰላም ነው ምናምን እያሉኝ አይደል እንዴ?
•	ያው ለሕክምና ምናምን ካስፈለገኝ ብዬ እንጂ አብዛኛው ንብረቴ እኮ እዚህ ነው ያለው፡፡
•	እንደዚያ ከሆነ እኮ በጣም ሀብታም ነዎት ማለት ነው፡፡
•	እንዴት?
•	አብዛኛውን ንብረትዎ ኢትዮጵያ ካለ በእኔ በኩል የላኩት ገንዘብ ራሱ የትየለሌ ነው እኮ፡፡
•	እሱስ ሁሉም ሀብቱን ስለሚደብቅ ነው፡፡
•	ታዲያ መቼ ነው የሚልኩት?
•	እኔማ አሁኑኑ መላክ እችላለሁ፡፡
•	በቃ ይላኩት፡፡
•	ዋጋው እንደተለመደው ነው አይደል?
•	ክቡር ሚኒስትር ትንሽ ጨምሯል፡፡
•	ለምን?
•	በቃ በሙስና ዘመቻው ምክንያት ሁሉም ሀብቱን እያሸሸ ስለሆነ ተመኑ ተቀይሯል፡፡
•	ታዲያ በስንት ነው የምትቀይርልኝ?
•	በ40!
[ክቡር ሚኒስትሩ ልጅ አስቸግሮ ትምህርት ቤት ተጠርጠው ከዳይሬክተሩ ጋር እያወሩ ነው]
•	በጣም የሥራ ውጥረት እንዳለብኝ አታውቁም?
•	እናውቃልን ክቡር ሚኒስትር፡፡
•	ታዲያ ለምንድነው የምትጠሩኝ?
•	ከምንም በላይ የልጅዎ ጉዳይ ያሳስብዎታል ብለን ነው፡፡
•	እናቱ ነበር የምትመጣው አሁን ለጊዜው አገር ውስጥ ስለሌለች ነው፡፡
•	ስላስቸገርንዎ እንግዲህ ይቅርታ፡፡
•	በነገራችን ላይ ይኼን ሁሉ ገንዘብ እያስከፈላችሁን የረባ እንኳን መጫወቻ የላችሁም፡፡
•	ክቡር ሚኒስትር እሱን ሌላ ጊዜ እናወራለን፡፡
•	እንዴ ለመሆኑ ልጆቹ ምሳቸውን የት ነው የሚበሉት? ምንም ዓይነት ሼድ አላየሁም?
•	የመጡት እኮ እሱን እንድናወራ አይደለም፡፡
•	በዚያ ላይ በቂ የመኪና መቆሚያ እንኳን የላችሁም፡፡
•	ምን ሆኑ ክቡር ሚኒስትር?
•	መናገር ስላለብኝ ነው፣ ጥበቃዎቹ እኮ በጣም ሽማግሌዎች ናቸው፡፡
•	ክቡር ሚኒስትር ከመጡበት አጀንዳ በጣም ዳይቨርት ያደረገ ነገር ነው የሚያወሩት፡፡
•	ልጄ እንደዚህ ዓይነት ትምህርት ቤት መማሩ ያሳስበኛላ፡፡
•	ክቡር ሚኒስትር እኛ ደግሞ ልጅዎ ለትምህርት ቤታችን ሥጋት ስለሆነ ልናባርረው ነው፡፡
•	ምን ማለት ነው?
•	ተማሪዎቹን ሱስ በማስለመድ፣ ክፍል ውስጥ ከፍተኛ ረብሻና ሁከት በማስነሳት የትምህርት ሥርዓቱን እያስተጓጎለ ነው፡፡
•	አልገባኝም?
•	ትምህርት ቤቱ ውስጥ የግሩፕ ፀብ በመቀስቀስ ለተማሪዎች ከፍተኛ ሥጋት ሆኗል፡፡
•	የእኔ ልጅ ነው እንደዚህ የሚያደርገው?
•	አዎን ክቡር ሚኒስትር፡፡
•	እኔ የምለው ተማሪዎች ጥበብ የሚያገኙት እኮ ከትምህርት ቤት ነው፡፡
•	አውቃለሁ ክቡር ሚኒስትር፡፡
•	የተማሪዎች የሥልጣኔ መገለጫም ትምህርት ቤት ነው፡፡
•	ምን እያሉ ነው ክቡር ሚኒስትር?
•	የትምህርት ቤታችሁ ችግር ሲቀረፍ የእኔም ልጅ ችግር ይቀረፋል፡፡
•	አሁን አንድ ተረት አስታወሱኝ፡፡
•	ምን የሚል ተረት?
•	የራሷ አሮባት የሰው ታማስላለች!  
ክቡር ሚኒስትሩ ከአንድ ሪሰርቸር ጋር እያወሩ ነው
19 December 2018
በጋዜጣዉ ሪፓርተር
[ክቡር ሚኒስትሩ ከአንድ ባለሀብት ጋር ተገናኝተው እያወሩ ነው]
•	ክቡር ሚኒስትር ምንድነው የሚሠራው?
•	ምንድነው የሚሠራው ማለት?
•	እኛ እኮ ሌላ አገር የለንም፡፡
•	አንተ አሁንም ትቀልዳለህ አይደል?
•	የምን ቀልድ ነው ክቡር ሚኒስትር?
•	ሦስት ፓስፖርት አይደለም እንዴ ያለህ?
•	ክቡር ሚኒስትር እትብቴ የተቀበረው ግን እዚሁ ነው፡፡
•	ለምን ታዲያ የሌላ አገር ዜግነት ኖረህ?
•	እኔ ፓስፖርቴን ለመቅደድም ዝግጁ ነኝ፡፡
•	እሱን እንኳን ተወው፡፡
•	ክቡር ሚኒስትር ሌሎቹ እኮ የወረቀት አገሮቼ ናቸው፣ ኢትዮጵያ ግን የልቤ አገር ናት፡፡
•	ታዲያ ኢትዮጵያ ምን ሆነች?
•	ከዚህች አገር የት እንድንሄድ ነው የምትገፋፉን?
•	ማን ገፋህ?
•	ትልቅ ቦታ ለመድረስ አይደል እንዴ የሁላችንም ጥረት ክቡር ሚኒስትር?
•	እውነት ነው፡፡
•	ታዲያ የት ሄደን ምን እንሥራ?
•	አልገባኝም፡፡
•	በጣም ነው ያዘንኩት ክቡር ሚኒስትር፡፡
•	ምኑ ነው ያሳዘነህ?
•	ወሰዱት እኮ ክቡር ሚኒስትር፡፡
•	ምኑን?
•	መሬቱን ነዋ፡፡
•	አንተ በየቦታው አይደል እንዴ መሬት ያለህ?
•	ይኸው ሁሉንም እኮ ነው ጠራርገው የወሰዱት፡፡
•	ታዲያ መገንባት ነበረብሃ?
•	እኔ እኮ በርካታ ዜጎችን ቀጥሬ የማሠራ ባለሀብት ነኝ፡፡
•	ለዚያ እኮ ነበር መሬቱ የተሰጠህ፡፡
•	ታዲያ መሥሪያ ጊዜ ሊሰጠኝ ይገባ ነበር፡፡
•	አንተ ግን አጥረህ ብድር ስትጠይቅበት ነበር፡፡
•	ክቡር ሚኒስትር የተወሰደብኝ መሬት እኮ አንድ ክፍለ ከተማ ያክላል፡፡
•	አሁን ምን ይደረግ ነው የምትለው?
•	ክቡር ሚኒስትር መሬቴ እንኳን ይወሰድ፣ በሁሉም ላይ እንደወሰናችሁት ገብቶኛል፡፡ እኔ ግን ምን በልቼ እንዳድር አስባችሁ ነው?
•	ማለት?
•	ቢዝነሴም ታግዷል፡፡
•	ታግዷል ስትል?
•	ምንም ዓይነት እንቅስቃሴ እንዳላደርግ ቢዝነሴ ታግዷል፡፡
•	ለምን?
•	እኔ ምን አውቃለሁ ክቡር ሚኒስትር? ምን ባጠፋ ነው እንደዚህ የምታደርጉት?
•	እንግዲህ ቢዝነስህ የታገደበት በቂ ምክንያት ይኖራል ብዬ ተስፋ አደርጋለሁ፡፡
•	እኮ ምን አጠፋሁ?
•	አሁንም አንተ ከቀድሞው ሥርዓት ጋር ያለህ ቁርኝት እንደጠነከረ ነው አይደል?
•	እሱማ ይኼ ሁሉ ሀብት የመጣው በዚያ ነው፡፡
•	ይኼን ሁሉ ሠርተህ እንዳማታመጣውማ ግልጽ ነው፡፡
•	ክቡር ሚኒስትር ከቀድሞው ሥርዓት ጋር እኮ በጋብቻ ሳይቀር የተዛመድኩ ነኝ፡፡
•	ከጋብቻው በላይ እኮ የሙስናው ዝምድና ይበልጣል፡፡
•	እሱስ ልክ ነዎት፡፡
•	ስለዚህ አሁንም ከድሮው ሥርዓት ጋር ያለህ ግንኙነት አልተቋረጠም፡፡
•	ምን ባደርግ ይሻላል?
•	ቶሎ ከአገር ውጣ፡፡
•	ክቡር ሚኒስትር ከኤርፖርት እኮ ነው የመለሱኝ፡፡
•	አንተ ሦስት ፓስፖርት አይደል እንዴ ያለህ?
•	በየትኛውም ፓስፖርቴ መውጣት አልቻልኩም፡፡
•	እኔ ምን ላድርግህ  ታዲያ?
•	የት ልትግባ ክቡር ሚኒስትር? ምከሩኝ እስኪ?
•	ለምን ገዳም አትገባም?
•	እዚያም አውቀውኝ አባረሩኝ፡፡
•	እንግዲያው መግባት ያለብህ አንድ ቦታ ነው፡፡
•	የት ክቡር ሚኒስትር?
•	ገደል!
[ክቡር ሚኒስትር ቢሮ አማካሪያቸው ገባ]
•	ምነው ክቡር ሚኒስትር ፊትዎ ጠቆረብኝ?
•	ኧረ ተወኝ፡፡
•	ምን ተፈጠረ?
•	እስኪ ተወው፡፡
•	ምን ሆኑ?
•	አንድ የሚያስደነግጥ ዜና ሰምቼ ነው፡፡
•	የምን ዜና?
•	አባረሩት እኮ፡፡
•	ማንን?
•	ዋናውን ቆራጡ መሪያችንን ነዋ፡፡
•	ለምንድነው የሚያስደነግጡኝ ክቡር ሚኒስትር ማን ነው የተባረረው?
•	አንተ ለመሆኑ ሚዲያ ትከታተላለህ?
•	ኧረ በጣም ነው የምከታተለው፡፡
•	ታዲያ እንዴት መባረሩን አልሰማህም?
•	እኔ እንግዲህ ዛሬም ሶሻል ሚዲያ ስከታተል ነበር የተባረረ ወሬ አልሰማሁም፡፡
•	ሁሌም ተዓማኒ የዜና ምንጮችን ተከታተል የምልህ ለዚህ ነው፡፡
•	ለመሆኑ ማን ነው የተባረረው?
•	ጆዜ ሞሪኖ ነዋ፡፡
•	ክቡር ሚኒስትር የእሱ መባረር ይኼን ያህል አንገብጋቢ ነው እንዴ?
•	ጉዳዩ የገባህ አይመስለኝም፡፡
•	እንዴት ክቡር ሚኒስትር?
•	ሰውዬው እኮ ክለቡን ወደ ተሻለ ዕድገት የሚያሸጋግረው መሪ እንደነበር ማንም ያውቀዋል፡፡
•	እኔ እንደሰማሁት ግን ቡድኑን ችግር ውስጥ የከተተው እሱ ነው የሚል ነው፡፡
•	እንዳትሳሳት፣ ሞሪኖ የባለ ዕራዩን መሪ አሌክስ ፈርጉሰንን ሌጋሲ ለማስቀጠል ወሳኝ ሥራ ሊሠራ የነበረ አሠልጣኝ ነው፡፡
•	እ. . .
•	በክለቡ ውስጥ ትክክለኛ ዴሞክራሲያዊ ማዕከላዊነትን ፍልስፍና ሰርፆ እንዲቀጥል አድርጓል፡፡
•	እንዴት?
•	ተጨዋቾቹ ከአሠልጣኙ ብቻ የሚሰጣቸውን ትዕዛዝ እንዲፈጽሙ በማድረግ የፈርጉሰንን አመራር አስቀጥሏል፡፡
•	ስለዚህ ሊባረር አይገባም ነበር እያሉ ነው?
•	የራስህ እግር ላይ እንደ መተኮስ ነው ስልህ?
•	ክቡር ሚኒስትር እርስዎ ግን ከዘመኑ ጋር መራመድ የቻሉ አልመሰለኝም፡፡
•	እንዴት?
•	በቃ የእርስዎ እኩዮችና እርስዎ እንደ ድሮው በአፈና በጭቆና ምናምን ነው መግዛት የምትወዱት፡፡
•	ምን እያልክ ነው?
•	አሁን የእግር ኳስ ፍልስፍና ተቀይሯል፡፡
•	ወደ ምን?
•	ወደ ፍቅር፣ መደመር፣ አንድነት ነዋ፡፡
•	የማታውቀውን ነገር አትዘባርቅ፡፡
•	ክቡር ሚኒስትር የሊቨርፑልና የማንቸስተር ሲቲ አሠልጣኞች በዚህ ፍልስፍና ነው ውጤታማ የሆኑት፡፡
•	ለእኔ ከሞሪኖ የሚበልጥ አሠልጣኝ የለም፡፡
•	ክቡር ሚኒስትር ሰውዬው እኮ የክለቡን ሀብት አባክኗል፡፡
•	እንዴት አድርጎ?
•	ይኸው ለስምንት ተጨዋቾች ከ300 ሚሊዮን ዶላር በላይ አውጥቶ ግዥ ፈጽሟል፡፡
•	ለክለቡ ሲል ነዋ፡፡
•	ስነግርዎት ያለዕቅድና ፍላጎት ነው የሚገዛው፡፡
•	ይኼን እንኳን አልቀበልም፡፡
•	እንዲያውም በዚህ ምክንያት ቅፅል ስም ወጥቶለታል፡፡
•	ማን ተባለ?
•	ሜቴክ!
[ክቡር ሚኒስትሩ ከአንድ ሪሰርቸር ጋር እያወሩ ነው]
•	ክቡር ሚኒስትር ለውጡን እንዴት እያዩት ነው?
•	ለውጡ ጥሩ ነው ግን የሚጎድሉት በርካታ ነገሮች አሉት፡፡
•	ምንድነው የሚጎድለው?
•	ትግሉ አሁንም አልቆመም፡፡
•	የምን ትግል?
•	በረሃም ታግለናል፣ አሁንም እንታገላለን፡፡
•	ለምንድነው የምትታገሉት?
•	የዕለት ተዕለት ኑሮን ከማሸነፍ ጀምሮ በአገሪቱ ዴሞክራሲያዊ ሥርዓት ለመገንባት ነዋ፡፡
•	አሁንም ዴሞክራሲያዊ ሥርዓት አልተገነባም ብለው ነው የሚያስቡት?
•	አንተ ተገንብቷል ልትለኝ ነው?
•	እየተገነባ ነው ክቡር ሚኒስትር፡፡
•	እንዴት ሆኖ?
•	በፊት እኮ ለየት ያለ የፖለቲካ አመለካከት የነበረው ዜጋ ምን እንደሚደረግ እናውቃለን?
•	እ. . .
•	የተቃዋሚ ፓርቲዎች አባላት እስር ቤት ነበር የሚኖሩት፡፡
•	ምን እያልክ ነው?
•	መንግሥትን የሚቃወሙ ጋዜጠኞች ወይም ብሎገሮች ማዕከላዊ ነበር ቤታቸው፡፡
•	ያኔ የነበረው አሠራር የዓለምን ፖለቲካ የሚያንፀባርቅ ነበር፡፡
•	ምን ማለት ነው?
•	ዓለም በአሸባሪዎች ላይ ጦርነት ስላወጀ እኛም የሚያሸብሩንን እስር ቤት እንከት ነበር፡፡
•	ክቡር ሚኒስትር እሱን እንኳን ተውት፡፡
•	ምን እያልክ ነው?
•	ይኸው አሁን ከበፊቱ በባሰ ሁኔታ መንግሥት ቢሰድብም፣ የትኛውም ግለሰብ በሐሳቡ ምክንያት እየታሰረ አይደለም፡፡
•	ምነው ጓደኞቻችን አንድ ክልል ውስጥ ታስረው አይደል እንዴ ያሉት?
•	እነሱን ያሰራቸው የራሳቸው ሐሳብ ነው፡፡
•	ስማ በአሁኑ ወቅት ሕገ መንግሥቱ እየተጣሰ መሆኑን አታውቅም?
•	መጀመርያ ሕገ መንግሥቱን ማን ነበረ የሚጥሰው?
•	እኛው፡፡
•	ታዲያ አሁን መጣሱ ምን ይገርማል?
•	ለሕዝቡ በአንዴ ዴሞክራሲን በአካፋ እየዛቅህ አትሰጥም፡፡
•	አልገባኝም?
•	ዴሞክራሲን በማንኪያ ለለመደ ሕዝብ በአንዴ በቡልዶዘር ዝቀህ ስትሰጠው ይኸው አገሪቱ ተተራመሰች፡፡
•	ክቡር ሚኒስትር ሕዝቡ ዴሞክራሲ በዛብኝ ብሎ አያውቅም፡፡
•	ዴሞክራሲ መቼ አግኝቶ ያውቅና?
•	አሁንማ ሕዝቡ የመናገር መብቱን ተጠቅሞ ዴሞክራሲያዊ መብቱን እያጣጣመ ነው፡፡
•	አገሪቱ ውስጥ ዴሞክራሲ አለ እያልክ ነው?
•	በሚገባ፡፡
•	አንተ ስለዴሞክራሲ ያለህ አመለካከት የተሳሳተ ነው፣ ለዚያ ነው እኛም እየታገልን ነው ያልኩህ፡፡
•	ቆይ ለእርስዎ ዴሞክራሲ ማለት ምን ማለት ነው?
•	አንድና አንድ ነገር ሲሆን ነው፡፡
•	ምን ሲሆን?
•	የድሮው ሥርዓት ሥልጣን ላይ ሲወጣ!
[ለክቡር ሚኒስትሩ አንድ ወዳጃቸው ደወለላቸው]
•	በቲቪ ዓይቼዎት ነው እኮ የደወልኩልዎት ክቡር ሚኒስትር፡፡
•	የትኛው ቻናል ላይ?
•	ምን ቻናል ላይ ብቻ አሁንማ በየሶሻል ሚዲያውም የእርስዎን ቪዲዮ ሕዝቡ እየተቀባበለው ነው፡፡
•	ምንድነው ያየኸው?
•	ፕሮቶኮል የሚባል ነገር አያውቁም እንዴ?
•	እኔ በፊትም ስለአለባበሴ ግድ እንደሌለኝ ታውቃለህ?
•	እኔ ስላለባበስዎ አይደለም፡፡
•	ታዲያ የምን ፕሮቶኮል ነው?
•	በአጠቃላይ ሥነ ሥርዓትዎና ሕዝብ ፊት ስለሚያደርጉት ድርጊት ሊጠነቀቁ ይገባል፡፡
•	ሳንቀላፋ ታየ እንዴ በቲቪ?
•	አላንቀላፉም ክቡር ሚኒስትር፡፡
•	ጥፍሬን መብላት ደግሞ ሚስቴ አስትታኛለች፡፡
•	እርስዎ ጥፍር ይነቅላሉ እንጂ መቼ ጥፍር ይበላሉ?
•	ታዲያ ስልኬን ስነካካ ዓይተኸኝ ነው?
•	እኔ እሱን አይደለም የምልዎት፡፡
•	ታዲያ ምንድነው?
•	ቲቪ ላይ በተደጋጋሚ ስለሚቀርቡ ፕሮቶኮልዎን መጠበቅ አለብዎ፡፡
•	እኮ የምን ፕሮቶኮል?
•	ለማንኛውም እኔ በራሴ ወጪ ላስተምርዎ ወስኛለሁ፡፡
•	ምንድነው የምታስተምረኝ?
•	ማጨብጨብ!
ክቡር ሚኒስትሩ ከደላላ ወዳጃቸው ጋር ተገናኝተው እያወሩ ነው
5 December 2018
በጋዜጣዉ ሪፓርተር
[ክቡር ሚኒስትሩ ከአንድ ጋዜጠኛ ጋር ተገናኝተው እያወሩ ነው]
•	እንዴት ነዎት ክቡር ሚኒስትር?
•	እንዴት ነህ?
•	እናንተማ ግራ ተጋብታችሁ እኛንም ግራ ታጋቡናላችሁ አይደል?
•	እንዴት?
•	ባለፈው የተሠራውን አላዩም እንዴ?
•	ምን ተሠራ?
•	እኛ ግን የእንጀራ ልጆች ነን ማለት ነው?
•	ምንድነው የምታወራው?
•	ለውጥ ላይ ነን አላላችሁም?
•	ለእሱማ ጥርጥር የለውም፡፡
•	ታዲያ ለውጡ ሁሉን አቀፍ ነው አልተባለም?
•	በትክክል እንጂ፡፡
•	ለምንድነው ጠቅላይ ሚኒስትሩ ያቋቋሙት ፕሬስ ሴክሬታሪያት ላይ ያልተጠራነው?
•	ያልተጠራችሁበት ምክንያት አለ፡፡
•	የእንጀራ ልጆች ስለሆንን ነው?
•	ባይሆን የእንጀራ ጋዜጠኞች ስለሆናችሁ ሊሆን ይችላል፡፡
•	ክቡር ሚኒስትር በርካታ የሚዲያ ተቋማት ቅር ተሰኝተዋል፡፡
•	ለምንድነው ቅር የሚሰኙት?
•	እየተገለልን ነው ብለው ነዋ፡፡
•	ስማ ሚዲያዎቹ የተመረጡት እኮ የተቀመጠላቸውን መሥፈርት ያሟሉት ብቻ ናቸው፡፡
•	መሥፈርቱ ትክክል አይደለማ?
•	ታዲያ በየሥርቻው ሚዲያ እያቋቋማችሁ ሁሉም ይጠራ ቢባል እንዴት ይሆናል?
•	እንደ እሱ እያልኩ አይደለም፡፡
•	ለመሆኑ አንተ የት ነው ምትሠራው?
•	እኔማ በየኢንተርኔቱ ምናምን እጽፋለሁ፡፡
•	ስለዚህ እንደ አንተ ዓይነቱ ተጠርቶ ፕሬስ ኮንፈረንሱ ስታዲዮም ይደረግ?
•	ምን ማለት ነው ክቡር ሚኒስትር?
•	በአሁኑ ወቅት ሲቲዝን ጆርናሊዝም እያላችሁ ሁሉም ሰው እንደ ጋዜጠኛ ያደርገዋል አይደል?
•	እነሱ ይጠሩ ማለቴ አይደለም፡፡
•	ስለዚህ አሁን የተወሰነው ውሳኔ ትክክል ነው ባይ ነኝ፡፡
•	እንዴት ሆኖ?
•	በቃ ዜና ሲጨርስ ሙዚቃ የሚያሳይ ጣቢያ የተምታታበት ስለሆነ እንዲህ ዓይነቱ ትልቅ ቦታ ባይጠራ አይገርመኝም፡፡
•	እ . . .
•	አንዳንዶች ደግሞ ሰርቆ አደሮች ናቸው፡፡
•	ምን ማለት ነው?
•	የራሳቸው ዘገባ አይሠሩም፣ ዝም ብለው የሌሎቹን ሚዲያዎች ሥራ የራሳቸው አስመስለው ነው የሚለጥፉት፡፡
•	እሱስ ልክ ነዎት፡፡
•	ስለዚህ ሚዲያዎቹ የተመረጡበት መንገድ ትክክል ነው ባይ ነኝ፡፡
•	ክቡር ሚኒስትር ሚዲያ እኮ የሕዝብ ድምፅ ነው፡፡
•	የተመረጡት እኮ የሕዝብ ድምፅ የሆኑት ናቸው፡፡
•	ግን በርካቶች ቅሬታቸውን እያሰሙ ነው፡፡
•	እሱ መብታቸው ነው፡፡
•	ክቡር ሚኒስትር ከእርስዎ ጋር ጥሩ ወዳጅነት ነው ያለን፡፡
•	ታዲያ ምን ላድርግልህ?
•	የተለያዩ ሚዲያዎች ወክለውኝ ነው የመጣሁት፡፡
•	ለምንድነው የተወከልከው?
•	እነዚህ ሚዲያዎች መካተት ይፈልጋሉ፡፡
•	ታዲያ ምን ልርዳህ?
•	በእርስዎ በኩል ጉዳዩን እንዲጨርሱት ነዋ፡፡
•	ለእኔ ጉዳዩን መጨረስ ቀላል ነው፡፡
•	አመሰግናለሁ ክቡር ሚኒስትር፡፡
•	እኔም ግን ከእናንተ የምጠብቀው ነገር አለ፡፡
•	ምንድን?
•	ኮሚሽን!
[ክቡር ሚኒስትሩ ከደላላ ወዳጃቸው ጋር ተገናኝተው እያወሩ ነው]
•	ሰሞኑን ተዳከምን አይደል ክቡር ሚኒስትር?
•	በምኑ?
•	በቃ የቢዝነስ ሐሳብም እያመጣን አይደለም፡፡
•	የእኔ ጭንቅላት ቀን ከሌት አርፎ አያውቅም፡፡
•	ግን ምን ሐሳብ አለዎት?
•	ሰሞኑን ቲቪ ሳይ የመጣልኝ ሐሳብ አለ፡፡
•	ንገሩኛ ክቡር ሚኒስትር፡፡
•	ከፍተኛ አመራሮቹን አላየሃቸውም?
•	ምን ሆኑ?
•	አለባበሳቸውን ተመልክተኸዋል?
•	ያው ዘናጮች ናቸው፡፡
•	እሱማ ይታወቃል፡፡
•	ታዲያ አለባበሳቸው ሌላ ምን አለው?
•	አላስተዋልከውም እንጂ በዓመት አንዴ የሚከበረው በዓል በየሳምንቱ እየተከበረ ነው፡፡
•	የምን በዓል ነው?
•	የብሔር ብሔረሰቦች በዓል ነዋ፡፡
•	አልገባኝም ክቡር ሚኒስትር?
•	በአንዱ ሳምንት የሰሜን ሸዋ በርኖስ ይለበሳል፣ ሌላው ሳምንት የራያ ባህላዊ ልብስ ይለበሳል፡፡
•	ልክ ነዎት ክቡር ሚኒስትር፡፡
•	ሌላው ደግሞ የአክሱም ጽዮን የጵጵስና ልብስ ሲለብስ፣ ሌላው ደግሞ የአባ ገዳን ልብስ ይለብሳል፡፡
•	ጥሩ ያስተውላሉ ክቡር ሚኒስትር፡፡
•	አየህ በፊት እነዚህ ልብሶችን የሚያስተዋውቁት ሞዴሎች ነበሩ፣ አሁን ግን ፖለቲከኞቻችን ጥሩ ሞዴሎች ሆነውልናል፡፡
•	ሐሳብዎት እኮ ሁሌ ያስገርመኛል፡፡   
•	ስለዚህ አሁን ቢዝነሱ የአልባሳት ነው፡፡
•	እሱማ ጋርመንት ላይ አተኮሮ የሚሠራ ኢንዱስትሪያል ፓርክ አለን አይደል እንዴ?
•	ስለዚህ ቀጣዩ አዋጭ የቢዝነስ ዘርፍ እሱ ነው፡፡
•	ታዲያ ምን እያሉኝ ነው?
•	ከአንድ አንድ የምንገባበት ቢዝነስ እሱ ነው፡፡
•	ምን?
•	ሽመና!
[ክቡር ሚኒስትር ዳያስፖራ ወዳጃቸው ጋ ይደውላሉ]
•	እንዴት ነዎት ክቡር ሚኒስትር?
•	እንዴት ነህ ወዳጄ?
•	ምን እያደረጋችሁ ነው ክቡር ሚኒስትር?
•	ምን አደረግን?
•	ያን ሁሉ ዲስኩር የት አደረሳችሁት?
•	የምን ዲስኩር ነው?
•	አገር ሰላም ነው አገራችሁ ግቡ ምናምን ያላችሁትን ነዋ፡፡
•	አሁንም ጥሪ እያቀረብን እኮ ነው፡፡
•	ምን ነካዎት ክቡር ሚኒስትር?
•	ምነው?
•	ዳስፖራው እኮ ጥሪውን አክብሮ መጥቶ ነበር፡፡
•	ታዲያ ምን አጎደልን?
•	አሁንም ሁሉም ተመልሶ እየወጣ ነው፡፡
•	ለምን?
•	ዲስኩር ወዲያ ሪያሊቲ ወዲህ ሆነበታ?
•	አልገባኝም?
•	በየዕለቱ የሚሰማው ወሬ አስፈሪ እኮ ነው፡፡
•	የምን ወሬ ነው?
•	አገሪቱ በየዕለቱ እየተሸነሸነች እኮ ነው፡፡
•	ማን ነው የሚሸነሽናት?
•	ክቡር ሚኒስትር ከአንድነት ይልቅ ልዩነት ላይ እያተኮርን ክልልነት በወረዳ ደረጃ መውረዱ አይቀርም፡፡
•	እ . . .
•	በየቦታው የሚሰማው ግጭት እኮ አስፈሪ ነው፡፡
•	ለውጥ ሲኖር ግጭት ያለ ነው፡፡
•	ክቡር ሚኒስትር የእኔ ፍራቻ ሌላ ነው፡፡
•	ምንድነው ፍራቻህ?
•	ከለውጡ ያተረፍነው ግጭት ብቻ እንዳይሆን?
•	እ . . .
•	ክቡር ሚኒስትር እንደ ዩጎዝላቪያ እንዳንሆን ነው ፍራቻዬ፡፡
•	ኧረ የሰይጣን ጆሮ ይደፈን፡፡
•	ክቡር ሚኒስትር ዜጎች እኮ ከቦታ ቦታ ተንቀሳቅሰው ሀብት ማፍራትና መኖር አልቻሉም፡፡
•	እሱማ ልክ ነው፡፡
•	በየቦታው እኮ መሣሪያ ተያዘ፣ ቦምብ ፈነዳ ሲባል ነው የምንሰማው፡፡
•	ስማ ይኼ እኮ በፊትም የነበረ ነው፡፡
•	ታዲያ እንዴት አንሰማም ነበር?
•	አሁን ሚዲያውን ስለከፋፍትነው ነው ወሬው ሁሉ ቶሎ የሚሰማው፡፡
•	ክቡር ሚኒስትር ችግሩ አሳሳቢ ነው፡፡
•	ስነግርህ የጊዜ ጉዳይ ነው እንጂ ችግሩ ይፈታል፡፡
•	ክቡር ሚኒስትር ፋብሪካዎች እየተዘጉ ነው እኮ፡፡
•	እ . . .
•	ይኼው ሠራተኞቻቸውን እየቀነሱ እኮ ነው፡፡
•	እሱንማ አውቃለሁ፡፡
•	ኢኮኖሚውም አሥጊ ሁኔታ ላይ ነው ያለው፡፡
•	አንተ ግን ለምን ቀና ቀናውን አታስብም? ምን አሁን እናንተም አገር እንደዚሁ ዓይነት ችግር አለ አይደል?
•	ክቡር ሚኒስትር ኢትዮጵያ ያለው ግን በጣም ትኩረት የሚሻ ነው፡፡
•	ለማንኛውም ዛሬ የደወልኩልህ ለአንድ ጉዳይ ነው፡፡
•	ምን ፈለጉ ክቡር ሚኒስትር?
•	ያው ገንዘብ እንድታስቀምጥልኝ ፈልጌ ነበር፡፡
•	ክቡር ሚኒስትር ለምንድነው ገንዘብ አሜሪካ የሚያስቀምጡት?
•	ምን ችግር አለው?
•	ማለቴ ኢትዮጵያ ሰላም ነው ምናምን እያሉኝ አይደል እንዴ?
•	ያው ለሕክምና ምናምን ካስፈለገኝ ብዬ እንጂ አብዛኛው ንብረቴ እኮ እዚህ ነው ያለው፡፡
•	እንደዚያ ከሆነ እኮ በጣም ሀብታም ነዎት ማለት ነው፡፡
•	እንዴት?
•	አብዛኛውን ንብረትዎ ኢትዮጵያ ካለ በእኔ በኩል የላኩት ገንዘብ ራሱ የትየለሌ ነው እኮ፡፡
•	እሱስ ሁሉም ሀብቱን ስለሚደብቅ ነው፡፡
•	ታዲያ መቼ ነው የሚልኩት?
•	እኔማ አሁኑኑ መላክ እችላለሁ፡፡
•	በቃ ይላኩት፡፡
•	ዋጋው እንደተለመደው ነው አይደል?
•	ክቡር ሚኒስትር ትንሽ ጨምሯል፡፡
•	ለምን?
•	በቃ በሙስና ዘመቻው ምክንያት ሁሉም ሀብቱን እያሸሸ ስለሆነ ተመኑ ተቀይሯል፡፡
•	ታዲያ በስንት ነው የምትቀይርልኝ?
•	በ40!
[ክቡር ሚኒስትሩ ልጅ አስቸግሮ ትምህርት ቤት ተጠርጠው ከዳይሬክተሩ ጋር እያወሩ ነው]
•	በጣም የሥራ ውጥረት እንዳለብኝ አታውቁም?
•	እናውቃልን ክቡር ሚኒስትር፡፡
•	ታዲያ ለምንድነው የምትጠሩኝ?
•	ከምንም በላይ የልጅዎ ጉዳይ ያሳስብዎታል ብለን ነው፡፡
•	እናቱ ነበር የምትመጣው አሁን ለጊዜው አገር ውስጥ ስለሌለች ነው፡፡
•	ስላስቸገርንዎ እንግዲህ ይቅርታ፡፡
•	በነገራችን ላይ ይኼን ሁሉ ገንዘብ እያስከፈላችሁን የረባ እንኳን መጫወቻ የላችሁም፡፡
•	ክቡር ሚኒስትር እሱን ሌላ ጊዜ እናወራለን፡፡
•	እንዴ ለመሆኑ ልጆቹ ምሳቸውን የት ነው የሚበሉት? ምንም ዓይነት ሼድ አላየሁም?
•	የመጡት እኮ እሱን እንድናወራ አይደለም፡፡
•	በዚያ ላይ በቂ የመኪና መቆሚያ እንኳን የላችሁም፡፡
•	ምን ሆኑ ክቡር ሚኒስትር?
•	መናገር ስላለብኝ ነው፣ ጥበቃዎቹ እኮ በጣም ሽማግሌዎች ናቸው፡፡
•	ክቡር ሚኒስትር ከመጡበት አጀንዳ በጣም ዳይቨርት ያደረገ ነገር ነው የሚያወሩት፡፡
•	ልጄ እንደዚህ ዓይነት ትምህርት ቤት መማሩ ያሳስበኛላ፡፡
•	ክቡር ሚኒስትር እኛ ደግሞ ልጅዎ ለትምህርት ቤታችን ሥጋት ስለሆነ ልናባርረው ነው፡፡
•	ምን ማለት ነው?
•	ተማሪዎቹን ሱስ በማስለመድ፣ ክፍል ውስጥ ከፍተኛ ረብሻና ሁከት በማስነሳት የትምህርት ሥርዓቱን እያስተጓጎለ ነው፡፡
•	አልገባኝም?
•	ትምህርት ቤቱ ውስጥ የግሩፕ ፀብ በመቀስቀስ ለተማሪዎች ከፍተኛ ሥጋት ሆኗል፡፡
•	የእኔ ልጅ ነው እንደዚህ የሚያደርገው?
•	አዎን ክቡር ሚኒስትር፡፡
•	እኔ የምለው ተማሪዎች ጥበብ የሚያገኙት እኮ ከትምህርት ቤት ነው፡፡
•	አውቃለሁ ክቡር ሚኒስትር፡፡
•	የተማሪዎች የሥልጣኔ መገለጫም ትምህርት ቤት ነው፡፡
•	ምን እያሉ ነው ክቡር ሚኒስትር?
•	የትምህርት ቤታችሁ ችግር ሲቀረፍ የእኔም ልጅ ችግር ይቀረፋል፡፡
•	አሁን አንድ ተረት አስታወሱኝ፡፡
•	ምን የሚል ተረት?
•	የራሷ አሮባት የሰው ታማስላለች!  
•	የዓድዋ መንገደኞች
•	16 January 2019
•	ሻሂዳ ሁሴን
•	‹‹ያልሠለጠነ፣ ኋላቀር፣ ጨካኝ፣ ሃይማኖት የሌለው›› ተደርጎ ይታሰብ የነበረውን ጥቁር ሕዝብ ለመውረር የጣልያን ጄኔራሎች በዘመኑ የነበሩ ልዩ ልዩ የጦር መሣሪያዎችን ወደ አፍሪካ ቀንድ አጋዙ፡፡ ቀሪውን የአፍሪካ ክፍል ቅኝ ግዛታቸው አድርገው የነበሩ ምዕራባውያን ኢትዮጵያን የጣልያን ድርሻ ብለው ትተዋል፡፡
•	በወቅቱ ኢትዮጵያ እንኳንስ ድንበር ተሻግሮ የመጣን ወራሪ ለመመከት እንደ አገር በሁለት እግሯ መቆም ጋራ የመውጣት ያህል የሚከብዳት ጊዜ ነበር፡፡ በ1886 ዓ.ም. በኢትዮጵያ ውስጥ ንጉሠ ነገሥቱ ከአካባቢ ገዥዎች ጋር ውጊያ አካሂደዋል፡፡ ከወላይታው ገዥ ካዎ ጦና ጋር የማዕከላዊ መንግሥትን የሚመራው የዳግማዊ ምኒልክ ሠራዊት ውጊያ ገጥሟል፡፡ ሌሎችም መሰል የጦር ውሎዎች ዜና ከየአቅጣጫው የሚሰማበት፣ አንዲት ጠንካራ አገርን ለመገንባት የሞት ሽረት ትግል የሚጠይቅ ወሳኝ ወቅት ነበር፡፡ ተጠሪነታቸውን ለንጉሠ ነገሥቱ አድርገው ማዕከላዊ የአገዛዝ ሥርዓትን ለመገንባት ወገቤን የሚሉ ገዥዎች ጋር የሚካሄደው ድርድርና የጦር ውሎ ፀሐፌ ትዕዛዝን ፋታ ሳይሰጥ በጎን ሌላ ጠላት ብቅ የማለቱ ጉዳይ አስደንጋጭ ነበር፡፡ ለዚያውም የተደራጀ የጦር ሠራዊት ከሙሉ ትጥቅ ጋር ነበርና በወራሪውና በተወራሪው መካከል ያለው የአቅም ጉዳይ ወደ አንዱ ሚዛን የደፋ ስለነበር ‹‹ወየውላት ኢትዮጵያ›› ተብሎም ነበር፡፡
•	አገሬን አሳልፌ ከምሰጥ ሞቴን እመርጣለሁ ያሉ የንጉሠ ነገሥቱን ዳግማዊ አፄ ምኒልክ የጦር ክተት ጥሪ ተቀብለው ለዘመቻ ይጣደፉ ገቡ፡፡ ከገብር አልገብርም ጋር በተያያዘ ቁርሾ የነበራቸው ገዥዎች ሳይቀሩ ከንጉሠ ነገሥቱ ጎን በመቆም ዳር ድንበራቸውን ለማስከበር ኢትዮጵያዊነት አንድነታችን አሉ፡፡ የሃይማኖት አባቶች፣ እናቶች፣ ወጣቶች፣ የአሥራ አንድ ዓመት ታዳጊዎች ሳይቀሩ እንደየድርሻቸው ለውጊያ ዘመቱ፡፡ ለንጉሠ ነገሥቱን የክተት ጥሪ ፈጥኖ ምላሽ ከሰጡት አንዱ በራስ መኮንን የሚመራው የምሥራቅ ጦር ቀድሞ አዲስ አበባ በመግባት ደጀን ነኝ አለ፡፡ አፄ ምኒልክ መናገሻ ከተማቸውን አዲስ አበባን ለጅማው ንጉሥ አባጅፋር፣ ለከፋው ቃዎ ጦና እና ለራስ ዳርጌ አደራ ሰጥተው ወደ ጦርነት ዘመቱ፡፡
•	ወራሪን ጦር ለመመከት በ1888 ዓ.ም. መላው ኢትዮጵያዊ የዘመተው በአገራዊ ፍቅር በአንድነት መንፈስ በዚህ መልኩ ነበር፡፡ ‹‹የዓድዋ ድል የጥቁር ሕዝቦች ኩራት ብቻ ሳይሆን የአንድነት መንፈስ ያበረታው የጥንካሬ ውጤት ነው፡፡ ተምሳሌትነቱም ለጥቁር ብቻ ሳይሆን ለመላው የዓለም ሕዝብ ለወራሪውም ጭምር ነው፤›› የሚለው ከጉዞ ዓድዋ መሥራቾች መካከል አንዱ መሐመድ ካሳ ‹‹ዓድዋ ከጦርነትም በላይ የአንድነት መንፈስ ነው›› ይላል፡፡ የግል ቁርሾውን ወደ ጎን ብሎ አገሩን ከጣልያን ወረራ ለመከላከል የተመመው ሠራዊት ጠላትን አምባላጌ፣ እንዳየሱስ ላይ ድል ነሳ፡፡ ቀጥሎም የካቲት 23 ቀን 1888 ዓ.ም. ዓድዋ ላይ በጠላት ላይ ዳግመኛ ድል ተቀዳጀ፡፡
•	‹‹ሊወጉን የመጡ ጣልያኖች ሞተው ፀሎት አድርገን ቀብረናቸዋል፡፡ የተማረኩ ወታደሮችንም ሳናጉላላ አጋሠሥ ተከራይተን ወደመጡበት ሸኝተናል፡፡ ከጣልያን ጋር የተጋጠምንባቸው ሦስቱ ጦርነቶች ኢትዮጵያውያን ሰብአዊ ክብር ያለን፣ ሃይማኖተኞች፣ እንዳሰቡን ጨካኞች አለመሆናችን የታየበት ነው፤›› በማለት መሀመድ የዓድዋ ድል ተዋግቶ የማሸነፍ ጀብዱ ብቻ ሳይሆን ሚዛን የሚደፋ ተምሳሌታዊነት ያለው አኩሪ ገድል መሆኑን ይናገራል፡፡
•	የዓድዋ ድል የነፃነት ቀንዲል፣ የኢትዮጵያውያን ኩራት፣ ጀግንነት፣ ጊዜ የማይሽረው ታሪካዊ ክስተት ነው፡፡ የዓድዋ ድል ከዚያን ጊዜ ጀምሮ በየዓመቱ የካቲት 23 ቀን ተከብሮ ይውላል፡፡ ጦርነቱ በተካሄደ በሰባተኛው ዓመት ማለትም 1895 ዓ.ም. ላይ በተለየ ሁኔታ ተከብሮም ነበር፡፡ ይህ የሕዝብ በዓል በድምቀት የመከበሩ ነገር ከጊዜ ወደ ጊዜ እየደበዘዘ መጥቶ እንደምንም መቆጠር ጀምሮም ነበር፡፡ ከቅርብ ዓመታት ወዲህ ግን ዓድዋ በአዲስ መንፈስ እንዲከበር የተለያዩ አካላት ጥረት እያደረጉ ነው፡፡ ከእነዚህም እንደ ያሬድ ሹመቴ ያሉ የፊልም ባለሙያዎች ተነሳሽነቱን ወስደው እየሠሩበት ይገኛሉ፡፡
•	‹‹ጉዞ ዓድዋ›› የዓድዋ ጀግኖች የሚወሱበት፣ የክተት ዘመቻው ምን ዓይነት መልክ እንደነበረው የሚያንፀባርቅ፣ የአገር ፍቅር የሚታይበት፣ ኢትዮጵያዊ እሴቶች ጎልተው የሚወጡበት የጉዞ ፕሮግራም ነው፡፡ ጉዞ ዓድዋ ከስድስት ዓመታት በፊት የተጀመረ ሲሆን፣ ተጓዦች ከ1000 በላይ ኪሎ ሜትሮችን በእግር ያዘግማሉ፡፡ በዚህ ፕሮግራም ለመሳተፍ ፍላጎቱ ያላቸው ወጣቶች ከወር በላይ ለሚፈጀው የእግር ጉዞ ብቁ መሆናቸውን የሚያሳይ የሕክምና ማስረጃ ማቅረብ ግድ ይላቸዋል፡፡ እንጓዛለን ብለው ከሚመዘገቡት ውስጥ ብርቱ ሆነው የተገኙት ሜዳውን አዝግመው፣ ተራራውን ወጥተው፣ ቁልቁለቱን ተንደርድረው ጢሻ በጥሰው ያለመኪና ከአዲስ አበባ እስከ ዓድዋ ድረስ በእግራቸው ይጓዛሉ፡፡
•	‹‹በዚያ  ዘመን መኪና አልነበረም፡፡ አዝማቾቹ መኳንንቱ በበቅሎና በፈረስ ሌላው ደግሞ በእግሩ ነው እስከ ዓድዋ ድረስ የተጓዘው፡፡ ስለዚህ በዚህ ጉዞ ወቅት መኪና የነካ ይመለሳል፤›› የሚለው ያሬድ ነው፡፡ የዓድዋ ተጓዦች በየዓመቱ ተመሳሳይ የጉዞ መስመር የሚከተሉ ሲሆን፣ ቀጥሎ የተዘረዘሩት 28 ቦታዎች በእግር የሚያቆራርጧቸው ናቸው፡፡ ከአዲስ አበባ የደብረ ብርሃንን አቅጣጫ ይዘው በመውጣት ደሴ፣ ሐይቅ፣ ውጫሌ፣ መርሳ፣ ወልዲያ፣ ቆቦ፣ አላማጣ፣ ኮረም፣ ሐሸንገ፣ ማይጨው፣ አምባላጌ፣ ሂዋነ፣ ማይነብሪ፣ ኵሀ፣ እንዳየሱስ፣ መቐለ፣ ውቅሮ፣ ነጋሽ፣ ፍሬወይኒ፣ ሐውዜን፣ ነበለት፣ እዳጋ ዓርቢ፣ እንትጮ፣ ይሓ፣ አባ ገሪማ፣ ሰሎዳ የተባሉትን ቦታዎች አቆራርጠው በመጨረሻ ዓድዋ ከተማ ይደርሳሉ፡፡ ከአንድ ወር ጊዜ በላይ የሚፈጀውን ታሪካዊ የእግር መንገድ የሚያዘግሙ ተጓዦች በጉዞ ወቅት የሚያስፈልጋቸውን ወጪ የሚሸፍነው ወይም ስንቅና አዳራቸውን የሚያመቻቸው ጉዞ ዓድዋ ነው፡፡
•	በመጀመርያው የጉዞ ዓድዋ ፕሮግራም ላይ ከተሳተፉ አምስት ተጓዦች መካከል እንደነበር የሚናገረው መሀመድ በጉዞ ወቅት ሜዳ፣ ጫካ፣ ሐይቅ ላይ አድረው እንደሚያውቁ ያስታውሳል፡፡ እንደ የሕክምና መስጫ ተቋማት፣ ትምህርት ቤቶች፣ የወታደር ካምፖች፣ መስጊዶች፣ አብያተ ክርስቲያናትም በማደሪያነት እንደሚመርጡም ገልጿል፡፡ አንዳንድ የገጠር ነዋሪዎችም አልጋቸውን ለቀውላቸው ያሳድሯቸዋል፡፡ በአገር ወግ እግራቸውን አጥበው፣ ጠቦት አርደው የሚያስተናግዷቸውም ያጋጥማሉ፡፡ በአድካሚ የእግር ጉዞ የዛለ እግራቸው መሬት መቆንጠጥ እስኪችል ድረስ የሚንከባከቧቸውም እንዲሁ፡፡
•	‹‹ከአዲስ አበባ ወጥተን ጣርማ በርን አቋርጠን ደብረ ሲና እስክንደርስ ያለው ከባድ ቀዝቃዛ አየር ተጓዦቹን ጉንፋንና ብርድ ያስይዛቸዋል፡፡ እንዲህ ባለ አጋጣሚ አስፈላጊውን የሕክምና ዕርዳታ ማግኘት እንዲችሉ በአቅራቢያ ወደሚገኙ የሕክምና ተቋማት እንወስዳቸዋለን፡፡ የተዘጋ ክሊኒክ ሁሉ አስከፍተን አሳክመናቸው እናውቃለን፤›› ይላል ያሬድ፡፡ በመንገዳቸው ላይ በጉዞ ወቅት ካጋጠማቸው መካከል የማይረሳውንም እንደሚከተለው አስታውሷል፡፡
•	በተለያዩ የጉዞ ዓመቶች ተመሳሳይ ቦታ ላይ ያጋጠማቸው ነው፡፡ በአንደኛው የጉዞ ዓመት በመርሳ ከተማ አንድ ወጣት የእግር ውልቃት አጋጥሞት የሚያደርጉትን አጥተው ሳለ እግር የጣላቸውን አንድ ሰው ያገኛሉ፡፡ እሳቸውም ወጣቱን በፈረሳቸው ይሸኙታል፡፡ ይህ በተፈጠረ በዓመቱ እንደገና አንዲት ወጣት ተመሳሳይ ቦታ ላይ የቋንጃ መሸማቀቅ ያጋጥማትና እግሯ አልላወስ ይላታል፡፡ ልጅቱን በፈረሳቸው የሸኙት እኚሁ ከዓመት በፊት ወጣቱን የሸኙ ግለሰብ ናቸው፡፡ የሚገርመው ደግሞ ፈረሱም ያልተቀየረ መሆኑ ነው፡፡ ‹‹እነዚህን ልጆች ድጋሚ አግኝቼ በሸኘኋቸው ብዬ ለአላህ ስፀልይ ነበር›› እንዳሏቸው ያሬድ ያስታውሳል፡፡
•	45 ቀናት በሚፈጀው ጉዞ ዓድዋ በመጀመርያው ዓመት አምስት፣ በሁለተኛው ስድስት፣ በሦስተኛው አሥራ ሁለት፣ በአራተኛው አምስት፣ በአምስተኛው ሃያ አምስት ተጓዦች ከአዲስ አበባ ተነስተው እስከ ዓድዋ በእግር ተጉዘዋል፡፡ ዘንድሮ ደግሞ 48 ሰዎች የአዲስ አበባ ምክትል ከንቲባ ታከለ ኡማ (ኢንጂነር)፣ የከተማ አስተዳደሩ ካቢኔ አባላት፣ የድሬዳዋ ከተማ አስተዳደር ከንቲባ፣ የሃይማኖት አባቶች፣ አባገዳዎች በተገኙበት ጥር 7 ቀን 2011 ዓ.ም. ሽኝት ተደርጎላቸው ከረፋዱ አራት ሰዓት ከሩብ ላይ ጉዞ ጀምረዋል፡፡
•	በዚህ ጉዞ ዓድዋ፣ አራት የድሬዳዋ ወጣቶች ተሳታፊ ናቸው፡፡ ወጣቶቹ ለዓድዋ ጦርነት ቀድሞ አዲስ አበባ እንደደረሰው የምሥራቅ ኢትዮጵያ ጦር ሁሉ ቀድመው ጥር 5 ቀን አዲስ አበባ የገቡ ሲሆን፣ ከሐረር 510 ኪሎ ሜትሮችን በእግር ተጉዘው አዲስ አበባ የደረሱ ናቸው፡፡ ከሰቆጣ ላሊበላ ዙሪያ ዋግ ሹሞችን ወክለው፣ ከተምቤን የራስ አሉላን ሠራዊት ወክለው ተጓዦቹን የሚቀላቀሉ እንዳሉም ታውቋል፡፡ ከሽረም እንዲሁ አምስት ወጣቶች ተጓዦችን እንቀላቀላለን ማለታቸውን ያብራራው ያሬድ ነው፡፡

የተማሪዎች ምገባው ብርሃንና ጥላ
13 January 2019
ታደሰ ገብረማርያም
አዲስ አበባ በሚገኙ ትምህርት ቤቶች በበጎ አድራጎት ድርጅቶች የተጀመረው የችግረኛ ተማሪዎች ምገባ ፕሮግራም ዛሬ ላይ በአስተዳደሩ ቦታ ተሰጥቶት በርካታ ተማሪዎች በመንግሥት በጀት የትምህርት ቤት ምገባ ተጠቃሚ ሆነዋል፡፡ ሆኖም ይህን መጠቀም ያልቻሉ አሉ፡፡
ጨው በረንዳ አካባቢ የባቄላ ቆሎ በመሸጥ ለሚተዳደሩት ወ/ሮ ምሕረት ኑረዲን ለልጆች ምሳ ቋጥሮ ትምህርት ቤት መላክ ፈተና ነው፡፡ ወ/ሮ ምሕረት እንደሚሉት፣ ሁለት ልጆቻቸውን ሜይዴይ በተባለው የመንግሥት ትምህርት ቤት አስገብተዋል፡፡
የስድስተኛ ክፍል ተማሪዋ የመጀመርያ ልጃቸው በተማሪዎች ምገባ ፕሮግራም የታቀፈች መሆኑ ዕፎይታን ቢሰጣቸውም፣ ሁለተኛዋ ልጃቸው ግን የዕድሉ ተጠቃሚ አይደለችም፡፡ በመሆኑም ጠዋት ቁርሷን አብልተው ምሳ ሳይቋጥሩላት ወደ ትምህርት ቤት መላክ የዕለት ተዕለት ኑሯቸው ነው፡፡
‹‹ሁለተኛዋ ልጄ አሥር ዓመቷ ነው፡፡ የአንደኛ ክፍል ተማሪም ናት፡፡ ልጄን ለሰው ሰጥቻት አላስተማሯትምና አሁን አመጣኋት፡፡ በድያታለሁ፡፡ በዕድሜዋ ሳትማር መቅረቷ ሲቆጨኝ ምግብ መመገብ አለመቻሌ ደግሞ . . ›› ብለው ሐሳባቸውን ያልቋጩት ወ/ሮ ምሕረት ሦስተኛ ልጃቸውንም ቢሆን ትምህርት ቤት አልላኩትም፡፡ ‹‹አራት ዓመቱ ነው፡፡ ነፃ ትምህርት ማግኘት ቢችልም ዩኒፎርም፣ ምሳ ዕቃ መግዛት ስለማልችል ትምህርት ቤት አላስገባሁትም፡፡ ቢገባም ምሳ የምቋጥርለት የለኝም፤›› ይላሉ፡፡
የትምህርት ቤት ተማሪዎች ምገባ ፕሮግራም በሠለጠኑ አገሮች ጭምር የተለመደ ቢሆንም፣ በኢትዮጵያ ይህንን ማሟላት ፈታኝ ሆኖ ከርሟል፡፡
አሁን ላይ መሻሻሎች ቢኖሩም ብሔራዊ የተማሪዎች ምገባ ፕሮግራም ስትራቴጂ ቢረቀቅም ምግብ ማግኘት የማይችሉ ተማሪዎችን ሙሉ በሙሉ በምገባ ፕሮግራም ማካተቱ ግን ፈታኝ ነው፡፡
በግብረ ሰናይ ድርጅቶችና በመንግሥት እየተሠሩ ባሉ ሥራዎች ተማሪዎች በረሃብ ምክንያት ትምህርት ቤት ውስጥ ወደቁ የሚለው ዜና መሰማት ካቆመ ሰንብቷል፡፡ ለዚህም ደግሞ የእናት ወግ በጎ አድራጎት ማኅበር፣ ኢንተርናሽናል ፈንድ ፎር አፍሪካና ሌሎችም መንግሥታዊና መንግሥታዊ ያልሆኑ ተቋማት ያበረከቱት አስተዋፅኦ ትልቅ ነው፡፡
በተማሪ ምገባ ፕሮግራም ከዚህ ቀደም በነበሩ ዓመታት ከ20 ሺሕ በላይ ተማሪዎችን ይመግብ የነበረውና በቀድሞዋ ቀዳማዊት እመቤት ወ/ሮ ሮማን ተስፋዬ የበላይ ጠባቂነት የሚተዳደረው የእናት ወግ በጎ አድራጎ ማኅበር ችግር ገጥሞታል፡፡ 
የእናት ወግ በጎ አድራጎት ማኅበር፣ በአዲስ አበባ ከ200 በላይ በሚሆኑ የመጀመርያ ደረጃ ትምህርት ቤቶች ለሚገኙ 20 ሺሕ የችግረኛ ቤተሰቦች ልጆች በየዕለቱ የሚያቀርበውን የተማሪ ምገባ አገልግሎት ዘንድሮ በመቀነሱ፣ የትምህርት ቤቶቹ ቁጥርም ወደ 68 የተጠቃሚ ተማሪዎችም ብዛት ወደ ዘጠኝ ሺሕ ዝቅ አድርጓል፡፡
የማኅበሩ ሥራ አስኪያጅ ወ/ሮ ደብረወርቅ ልዑልሰገድ እንደገለጹት፣ በአሥሩም ክፍላተ ከተሞች በየዓመቱ ተደራሽ ያደረጋቸውን ትምህርት ቤቶችና የተጠቃሚ ተማሪዎችን ቁጥር የቀነሰው ሚድሮክ ኢትዮጵያና የኢትዮጵያ አየር መንገድ በአጠቃላይ ለ11 ሺሕ ችግረኛ ተማሪዎች መመገቢያ እንዲውል የሚሰጡትን ከ30 ሚሊዮን ብር በላይ በዚህ ዓመት በማቋረጣቸው ነው፡፡ 
ከእነዚህም አንጋፋ ድርጅቶች መካከል ትልቁ ደጋፊ የነበረው ሚድሮክ ኢትዮጵያ ለ10 ሺሕ ተማሪዎች 27 ሚሊዮን ብር፣ የኢትዮጵያ አየር መንገድ ደግሞ ለአንድ ሺሕ ችግረኛ ተማሪዎች ከሦስት ሚሊዮን ብር በላይ ያበረክቱ እንደነበር ሥራ አስኪያጇ ጠቅሰው፣ ዘንድሮ ግን ይህንኑ ድጋፋቸውን አቋርጠዋል ብለዋል፡፡
እንደ ሥራ አስኪያጇ ማብራሪያ ማኅበሩ ከተመሠረተበት ሰኔ 2007 ዓ.ም. ጀምሮ የሚያቀርበው የምግብ ፕሮግራም ቁርስና ምሳ ሲሆን፣ የሁለቱ ድርጅቶች አስተዋጽኦ ትልቅ ነበር፡፡ በመሆኑም የበጎ አድራጎት ሥራው ላይ እያበረከቱ የነበረውን የገንዘብ ድጋፍ እንዳያቋርጡ ያላሰለሰ ጥረት ቢደረግም ጥረቱ አልተሳካም፡፡
ማኅበሩ በገጠመው ችግር 20 ሺሕ ተማሪዎችን የመመገብ አቅም እንደሌለው፣ ለአዲስ አበባ ከተማ አስተዳደርና ለትምህርት ቢሮ እንዳሳወቀ፣ በዚህም የተነሳ አስተዳደሩና የትምህርት ቢሮ ከማኅበሩ የተቀነሱትን ጨምሮ ሌሎችንም በብዙ ሺሕ የሚቆጠሩ ተማሪዎች እየመገበ እንደሚገኝና ይህ ዓይነቱም የምገባ ፕሮግራም እየተካሄደ ያለው መስተዳድሩ በመደበው በጀት እንደሆነ ተናግረዋል፡፡  
አሁን በማኅበሩ ሥር ላሉ 9,000 ችግረኛ ተማሪዎች ምግብ አቅርቦቱ የቀጠለ ሲሆን፣ ለዚህም አቅርቦት የሚያስፈልገው የገንዘብ ድጋፍ የተገኘው ከኢትዮ ቴሌኮም ከተለያዩ ግለሰቦችና ድርጅቶች እንዲሁም ቻይና ፋውንዴሽን ፎር ፖቨርቲ ኢሊቬሽን ከተባለው የውጭ በጎ አድራጎት ድርጅት መሆኑንም ወ/ሮ ደብረወርቅ ገልጸዋል፡፡
ማኅበሩ ከተመሠረተበት ጊዜ ጀምሮ እስካሁን ከሚያገኘው የገንዘብ ድጋፍ መካከል አራት ከመቶ ያህሉ ለአስተዳደርና ለደመወዝ፣ የቀረው 96 በመቶ ያህሉ ለተጠቃሚው እንደሚውል፣ ይህም በየዓመቱ በውጭ ኦዲተር የተረጋገጠ መሆኑን አክለዋል፡፡  
ማኅበሩ የሚያበረክተውን ድጋፍ አጠናክሮ ለመቀጠል እንዲችል ምን መደረግ አለበት ይላሉ? ተብሎ ለቀረበላቸው ጥያቄ ወ/ሮ ደብረወርቅ ሲመልሱ፣ ‹‹የትምህርት ቤት የምገባ ፕሮግራምን ለመንግሥት ብቻ የምንተወው አይደለም፡፡ ሁላችንም ኃላፊነት አለብን፡፡ ስለዚህ ከእናት ወግ በጎ አድራጎት ማኅበር ጋር አብርን እንሠራለን ከሚሉ ድርጅቶች በጋራ ለመሥራትና ለመተባበር ዝግጁ ነን፣ የተመጋቢዎችንም ቁጥር ከፍ ለማድረግ እንችላለን፤›› ብለዋል፡፡
ማኅበሩ ከተመሠረተበት ጀምሮ በምገባ ፕሮግራም የተሳተፉ ተማሪዎች የትምህርት አቀባበላቸው እንደተሻሻለ፣ ከክፍል የመቅረት ሁኔታ እንደቀነሰና ማርፈድ እንደሌለም ገልጸዋል፡፡
ቀደም ሲል ልጆቹ በረሃብ የተነሳ ክፍል ውስጥ ሲፈዙና ሲወድቁ መምህራን የማስተማር ሥራቸውን ትተው ልጆቹን በመርዳት ሥራ ላይ እንደሚጠመዱ፣ ይህም የመማር ማስተማሩን ሥራ ያደናቅፍ እንደነበር በማስታወስ፣ የምገባው ፕሮግራም ከተጀመረ በኋላ ችግሩ ተወግዶ መምህራኑ በመማር ማስተማር ሥራቸው ላይ ማተኮር እንደጀመሩ አስረድተዋል፡፡
ቻይና ፋውንዴሽን ፎር ፖቨርቲ ኢሊቬሽን የተባለው ግብረ ሰናይ ድርጅት ምግብ አለመመገብ በትምህርት አቀባበል ላይ ያለውን አሉታዊ ተፅዕኖ በውጭ ባለሙያዎች እያሠራ መሆኑንና ምናልባት በሚቀጥለው ሳምንት የግምገማው ሪፖርት ይቀርባል ተብሎ እንደሚጠበቅ ሥራ አስኪያጇ አመልክተዋል፡፡   
የኢትዮጵያ አየር መንገድ ሕዝብ ግንኙነት ኃላፊ አቶ አሥራት በጋሻው ስለዚሁ ጉዳይ ተጠይቀው፣ አየር መንገዱ ከእናት ወግ በጎ አድራጎት ማኅበር ጋር የአንድ ዓመት የመግባቢያ ሰነድ መፈራረሙን ገልጸው፣ በስምምነቱ መሠረት ከሦስት ሚሊዮን ብር በላይ ድጋፍ ማድረጉን አስረድተዋል፡፡
በሁለተኛው ዙር ላይ ይህንኑ የተመለከተ የመግባቢያ ሰነድ ባይፈርምም አየር መንገዱ በፈቃደኝነት ለሁለተኛ ጊዜ ድጋፍ ማድረጉን፣ በሦስተኛው ዙር ላይ ድጋፉን የሚያቋርጥ መሆኑን መስከረም 2011 ዓ.ም. ለማኅበሩ በቅድሚያ ማሳወቁን አስረድተዋል፡፡
‹‹ይህንንም ሊያደርግ የቻለበት ምክንያት ማኅበራዊ ኃላፊነቱን ተቋማዊ በሆነ መንገድ ለመውጣት የሚያስችለውን ኢት ፋውንዴሽን የተባለ ግብረ ሰናይ ድርጅት በማቋቋም ላይ በመሆኑ ነው፤›› ብለዋል፡፡
የሚድሮክ ኢትዮጵያ ኮሙዩኒኬሽን ማኔጀርን አቶ መኮንን ተሾመን በስልክ ለማነጋገር ሞክረን ሳይሳካልን ቀርቷል፡፡
በአዲስ አበባ ከተማ አስተዳደር ትምህርት ቢሮ የሕፃናት ጤናና ምገባ ባለሙያዋ ወ/ሪት ሜቲ ታምራት፣ የተማሪዎች ምገባ ፕሮግራሙ ከዚህ ቀደም በአብዛኛው መንግሥታዊ ባልሆኑ ድርጅቶች ይደገፍ የነበረ መሆኑን ገልጸው፣ ዘንድሮ የከተማ አስተዳደሩ 160 ሚሊዮን ብር በጀት መያዙን፣ ከዚህ ውስጥ ለመጀመርያ ወሰነ ትምህርት (ሴሚስተር) 66.9 ሚሊዮን ብር እንደተለቀቀ ተናግረዋል፡፡
ለዘንድሮ 70 ሺሕ ያህል ችግረኛ ሕፃናት የትምህርት ቤት ምገባ ተጠቃሚ ይሆናሉ ተብለው እንደተመለመሉ፣ ከዚህ ውስጥ 51 ሺሕ ልጆችን አዲስ አበባ ትምህርት ቢሮ እንደያዘ፣ ከእነዚህ ውስጥ 11 ሺሕ ያህሉን ከእናት ወግ በጎ አድራጎት ማኅበር እንደተረከበም አስታውቀዋል፡፡ አሥር ሺሕ ያህል ተማሪዎች በሌሎች ተቋማት እየተረዱ ሲሆን፣ በአጠቃላይ በሁሉም የመንግሥት መጀመርያ ደረጃ ትምህርት ቤቶች የሚገኙና የምግብ ድጋፍ ያስፈልጋቸዋል ተብለው የተለዩ 70 ሺሕ ተማሪዎች በምገባ ፕሮግራሙ ታቅፈዋል ብለዋል፡፡
የእናት ወግ በጎ አድራጎት ድርጅት ከሚድሮክ ኢትዮጵያና ከኢትዮጵያ አየር መንገድ ያገኝ የነበረው ድጋፍ ተቋርጦ ለሥራው ላይ ጥላ ቢሆንበትም፣ በሌላ በኩል መንግሥት በጀት ይዞ በርካታ ችግረኛ ተማሪዎችን በምገባ ፕሮግራም በማስገባት የተስፋ ብርሃን ፈንጥቋል፡፡
ወ/ት ሜቲ እንደሚሉትም፣ ይህ ለትምህርት ቢሮውም ቢሆን ትልቅ እመርታ ነው፡፡ በጀቱ ዘግይቶ በመለቀቁ የምገባ ፕሮግራሙ የተጀመረው በታኅሳስ 2011 ዓ.ም. ሲሆን፣ ባለቀው ሳምንትም ሁሉም የመንግሥት ትምህርት ቤቶች ሙሉ ለሙሉ ምገባውን ጀምረዋል ብለዋል፡፡      
የሕክምናው ውጋጅ
13 January 2019
ሻሂዳ ሁሴን
ከየመኖሪያ ቤቱና ከየተቋማቱ ተጠርጎ የሚወጣ ቆሻሻ ኑሮ ፊቷን ላዞረችባቸው የቆሼ ቃራሚዎች የህልውናቸው መሠረት ነው፡፡ የምግብ ትርፍራፊ፣ የውኃ ኮዳ፣ ሞዴስ፣ ፋሻ፣ ቤት ያፈራው ነገር ሁሉ በሚከማችበት የቆሻሻ ክምር ፌስታላቸውን አንጠልጥለው የሚርመሰመሱ ምስኪኖች ብዙ ናቸው፡፡ የዕለት ጉርስ የሚሆናቸውን የተሻለ ነገር ፍለጋ የተጣለ ቆሻሻ ይበትናሉ፣ እንደ ዶሮ ይጭራሉ፡፡ ውሎ አዳራቸው ከተፀየፉት የቤት ጥራጊና ከሚቀረናው የቆሻሻ ተራራ ላይ ነው፡፡ በእነዚህ ዜጎች ላይ ከዓመት በፊት የተከሰተው አስደንጋጭ አደጋ አሁንም ድረስ የሚረሳ አይደለም፡፡ የቆሻሻው ክምር ተደርምሶ ከ100 በላይ ዜጎች ሕይወታቸውን ማጣታቸው የከተማዋ የቆሻሻ አያያዝ ውስብስብ ችግር ያለበት መሆኑንም ያሳበቀ ነበር፡፡
የዓለም ጤና ድርጅት እ.ኤ.አ. በ2018 ባወጣው ሪፖርት ደግሞ ቆሻሻ የሚቃርሙ ዜጎች እንዲህ ባሉ አጋጣሚዎች ከሚደርስባቸው የከፋ አደጋ ባሻገር ለሌሎችም ውስብስብ የጤና ችግሮች እንደሚጋለጡ አሳይቷል፡፡ ሊያጋጥሟቸው የሚችሉ የጤና ቀውሶች ጉንፋን፣ አስም፣ የቆዳ አለርጂ ብቻ አይደለም፡፡ የሕክምና አገልግሎት ከሚሰጡ እንዲሁም በሌሎች ጤና ነክ ተግባራት ላይ ከተሰማሩ ተቋማት የሚወጡ እንደ መርፌ፣ ምላጭ ከመሳሰሉት ስለታማ ነገሮች በሚፈጠር ንክኪ ለሄፒታይተስ፣ ለኤችአይቪ እንዲሁም ለሌሎች የበሽታ ዓይነቶች የመጋለጥ ዕድላቸው ሰፊ መሆኑን የድርጅቱ ሪፖርት አሳይቷል፡፡
ጤና ነክ አገልግሎቶች ከሚሰጡ ተቋማት፣ ላቦራቶሪዎች፣ ፋርማሲዎች፣ ፋርማሱቲካል ፋብሪካዎች፣ የደም ባንኮች፣ የእንስሳት ሕክምና አገልግሎት ከሚሰጡ ተቋማት አንዳንዴም ከመኖሪያ ቤቶች የሚመነጩ አገልግሎት ላይ የዋሉና በተለያዩ አጋጣሚዎች አገልግሎት መስጠት የማይችሉ ቁሳቁሶች፣ ኬሚካሎችና ፈሳሾች (ሜዲካል ዌስት) አደገኛና አደገኛ ያልሆኑ በሚል ለሁለት ይከፈላሉ፡፡
አደገኛና አደገኛ ያልሆኑ ብሎ ለመክፈል ግን ጥቅም እንደማይሰጥ ቆሻሻ እንዳገኙ መወርወር ሳይሆን እንደየአገባባቸውና ባህሪያቸው በጥንቃቄ በየመደባቸው መለየት ግድ ነው፡፡ ሥራው በዚህ ሙያ የሠለጠነ የሰው ኃይል፣ የተለየ የአሠራር ሥርዓትም ይጠይቃል፡፡ የዓለም ጤና ድርጅት በቅርቡ ይፋ ያደረገው ሪፖርት እንደሚያሳየው፣ ጤና ነክ በሆኑ ጉዳዮች ላይ ከሚሠሩ ተቋማት የሚወጡ ተረፈ ምርቶች መካከል መርዛማ ያልሆኑት 85 በመቶ ያህሉ ብቻ ናቸው ቀሪው 15 በመቶ አደገኛ፣ መርዛማ ቁሳቁሶች፣ ሬዲዮአክቲቭ የሆኑ ኬሚካሎችም ይገኙባቸዋል፡፡
ከተባሉት አካላት የሚመነጨው ሜዲካል ዌስት እንደሚያስከትሉት ጥፋትና ይዘታቸው በተለያዩ ምድቦች ይከፈላሉ፡፡ የመጀመርያው ኢንፌክሺየስዌስት የሚባለው ነው፡፡ ኢንፌክሺየስ ዌስት በአግባቡ ካልተያዙ በዙሪያቸው ባሉ ሰዎችና በአካባቢ ላይ በሽታን ሊያስከትሉ የሚችሉ የሕክምና ተረፈ ምርቶች ለምሳሌ በምርመራ ወቅት ከሕመምተኞች የሚወሰዱ የደም፣ የሠገራና ሌሎች የፈሳሽ ናሙናዎች፣ በሰዎች ላይ በሽታ ሊያስከትሉ የሚችሉ የቤተ ሙከራ ግብዓቶች (በአስከሬን ምርመራ ወቅት የሚፈጠሩ ቆሻሻዎች፣ በበሽታ የተበከሉ የላቦራቶሪ እንስሳት)፣ ሕመምተኞችን ለማከም ግብዓት የሚሆኑ እንደ ፋሻ፣ መርፌና ሥሪንጅ የመሳሰሉት ናቸው፡፡
በምርመራ ወቅት የተወሰዱ እንደ የቆዳ፣ የአካል ክፍል ናሙና፣ በሕክምና እንዲወጡ የተደረጉ የአካል ክፍሎች፣ የሞቱ እንስሳት ፓቶሎጂካል ዌስት በሚባለው ስር ይመደባሉ፡፡
ስለት ካላቸው የሕክምና ተረፈ ምርቶች ውስጥ ከሚመደቡት መካከል እንደ ምላጭ፣ መርፌና ሥሪንጅ የመሳሰሉትን መጥቀስ ይቻላል፡፡ የመጠቀሚያ ጊዜያቸው ያለፈ ወይም ጥቅም ላይ የማይውሉ የተበከሉ መድኃኒቶችና ክትባቶች ደግሞ ፋርማሱቲካል ዌስት ይሰኛሉ፡፡ ከፍተኛ የመርዛማነት ይዘት ያላቸው ጄኖቶክሲክ የሚባሉ፣ ካንሰር አማጭ (ካርሲኖጄኒክ)፣ የፅንስን አካላዊ ዕድገት ሊያዛቡ የሚችሉ (ቴራቶጄኒክ)፣ ዲኤንኤ መለወጥ የሚችሉ (ሚውቶጄኒክ) ኬሚካሎችም በሕክምና ተቋማት የሚመረቱ በአግባቡ ካልተያዙ ከፍተኛ ጉዳት የሚያደርሱ ናቸው፡፡ በሰው ልጆችና በአካባቢ ላይ ጥፋት የሚያስከትሉ ልዩ ልዩ ራዲዮአክቲቭ ምርቶችም ከተቋማቱ የሚወጡ ሜዲካል ዌስት ናቸው፡፡ እንዲሁም መርዛማነት የሌላቸው የተለያዩ ፈሳሾችና ደረቅ ቆሻሾችም ከጤናው ዘርፍ ይመነጫሉ፡፡
ሆስፒታሎችና ሌሎች የጤና ተቋማት፣ የላቦራቶሪና የምርምር ተቋማት፣ የአስከሬን ምርመራና ማቆያ ተቋማት፣ የደም ባንክና ደም ማሰባሰቢያ ተቋማት አመዛኙን ሜዲካል ዌስት ያመነጫሉ፡፡ የዓለም ጤና ድርጅት በ2018 ያወጣው ሪፖርት ከፍተኛ ገቢ ባላቸው አገሮች ተኝቶ ከሚታከም ከአንድ ሕመምተኛ በአማካይ በየቀኑ ግማሽ ኪሎ እንደሚመነጭ ያሳያል፡፡ ዝቅተኛ ገቢ ባላቸው አገሮች ደግሞ ከየአልጋው በአማካይ 0.2 ኪሎ ግራም ሜዲካል ዌስት ይመነጫል፡፡
ከጤና ተቋማት የሚወጡ መሰል ኬሚካሎችና ቁሳቁሶች መልሶ ታካሚዎችን የጤና ባለሙያዎችን ሲያልፉ ደግሞ ማኅበረሰቡን ለተለያዩ በሽታዎች ሊዳርጉ የሚችሉ ደቂቅ ዘአካላትን ይይዛሉ፡፡ ሲከፋ ደግሞ በቀላሉ ከጤና ተቋማት ወጥተው አካባቢን ሊያጥለቀልቁ የሚችሉ መድኃኒት የተላመዱ ደቂቅ ዘአካላትን ሊይዙ ይችላሉ፡፡
ከጤና ተቋማት ወደ አካባቢው የሚለቀቁ እንደ መርፌ፣ ምላጭ የመሳሰሉትም ዜጎችን ለከፋ የጤና አደጋ እያጋለጡ ይገኛሉ፡፡ በዓለም ላይ በየዓመቱ 16 ቢሊዮን መርፌዎች ጥቅም ላይ ሲውሉ፣ ከእነዚህ ውስጥ የተወሰኑት በአግባቡ ሳይወገዱ ቀርተው እንደዋዛ የሚጣሉ ናቸው፡፡ አጋጣሚው በዓለም ላይ በየዓመቱ 33800 ሰዎች በኤችአይቪ፣  1.7 ማሊዮኖች ደግሞ በሄፒታይተስ ቢ፣ 315000 በሄፒታይተስ ሲ እንዲያዙ ምክንያት መሆኑን የድርጅቱ ሪፖርት ያሳያል፡፡ ቆሻሻ መጣያ ሥፍራዎችን የሚቃረሙ፣ ከተቋማት የሚወጡ ቁሳቁሶችን ሳይንሳዊ ባልሆነ መንገድ በእጃቸው የሚለዩም በስለታማ ነገሮች ተቆርጠው ለተለያዩ በሽታዎች የመጋለጥ ዕድላቸው ከሌላው አንጻር ሰፊ መሆኑንም ሪፖርቱ ያትታል፡፡
እንደዋዛ በቆሻሻ መጣያዎች እንደማንኛውም ተረፈ ምርት ሲጣሉ በተለይም በአግባቡ ባልተገነቡ ቆሻሻ መጣያዎች ሲጣሉም የገፀ ምድርና የከርሰ ምድር ውኃን ይበክላሉ፡፡
በኢትዮጵያ የኅብረተሰብ ጤና ኢንስቲትዩት የአካባቢ ጤና ጥናት ቡድን ከወራት በፊት ይፋ ባደረገው የዳሰሳ ጥናት በኢትዮጵያ በተለይም በአዲስ አበባ የሚገኙ የጤና ተቋማት የሚያመነጯቸው ሜዲካል ዌስት ታዳጊ አገሮች በቀን ያመነጫሉ ከተባለው አማካይ የበለጠ መሆኑን ያሳያል፡፡ በአዲስ አበባ ከሚገኙ የጤና ተቋማት የሚወጣው አማካይ የቆሻሻ መጠን በአንድ ታካሚ በቀን ከ0.3-61 እስከ 0.669 ኪሎ ግራም ነው፡፡ ከተቋማቱ የሚወጣው ሜዲካል ዌስት 58.69 በመቶ የሚሆነው አደገኛ ያልሆነ፣ 41.31 በመቶ የሚሆነው ደግሞ አደገኛ መሆኑን በጥናቱ ታይቷል፡፡ በተጨማሪም አመዛኙን ቆሻሻ የሚያመነጩትም ከግል የጤና ተቋማት በተለየ የመንግሥት የጤና ተቋማት ናቸው፡፡
ከተቋማቱ የሚወጣ ሜዲካል ዌስት ከምንጫቸው ጀምሮ መደባቸው፣ ከመወገዳቸው በፊት የሚከማቹበት፣ የሚታከሙበትና የሚጓጓዙበት የራሱ የተለየ ሥርዓት ያስፈልገዋል፡፡ በአንድ ወቅት ሕይወትን የመቀጠል ሚና የነበራቸው መድኃኒቶች፣ ኬሚካሎችና የመሳሰሉት አክሞ ወደ አካባቢ እንደመልቀቅ ያሉ የተለያዩ የማስወገጃ መንገዶች አሉ፡፡ የአካባቢ ጤና ጥናት ቡድኑ ጥናት እንደሚያሳየው፣ ተመራጩና የተለመደው ማስወገጃ ሥርዓት ማቃጠል (ኢንሲኒሬሽን) ነው፡፡ ኢንሲነሬሽን በ900 ዲግሪ ሴንቲግሬድና ከዚያ በላይ በሆነ ሙቀት ሜዲካል ዌስትን የማቃጠል ሒደት ነው፡፡
የማቃጠሉን ሒደት በአግባቡ መፈጸም ካልተቻለ ግን የሚያስከትለው ጉዳት የከፋ ይሆናል፡፡ ከደረጃ በታች በሆነ ኢንሲኒሬተር ሜዲካል ዌስት ማቃጠል ዕምቅ መርዛማነት ያላቸው በካይ ቅንጣቶች ወደ ከባቢ አየር ይሰራጫሉ፡፡ ይህም በሰው ልጆችና በአካባቢ ላይ ሊፈጥር የሚችለው የጤና ቀውስ በቀላል የሚታይ አይደለም፡፡ የአሜሪካ የአካባቢ ጥበቃ ኤጀንሲ እ.ኤ.አ. በ1994 ያወጣው ሪፖርት ፊውራንና ዳዮክሲን የተባሉት ኬሚካሎች በከባቢ አየር ውስጥ በብዛት እንዲገኙ ምክንያት የሆነው በየጤና ተቋማቱ የሚደረገው ደረጃውን ያልጠበቀ የኢንሲኒሬሽን አሠራር መሆኑን አሳይቷል፡፡
በኢትዮጵያ ከኢንሲኒሬሽን ቀጥሎ ተመራጩ የቆሻሻ መጣያ ጉድጓድን መጠቀም ነው፡፡ ጥናቱ እንደሚያሳየው የቆሻሻ ጉድጓዶችን ለሜዲካል ዌስት እንደማስወገጃነት መጠቀሙ በማኅበረሰቡና በአካባቢ ጤና ላይ ከፍተኛ ጉዳት እያሳደረ ይገኛል፡፡ ለሜዲካል ዌስት የተጋለጡ ሁሉ በተለያዩ በሽታዎች የመያዝ ዕድል አላቸው፡፡ የሕክምና ባለሙያዎች፣ ታካሚዎች እንዲሁም የፅዳት ሠራተኛና የመሳሰሉት ተጋላጭነታቸው ከፍተኛ ነው፡፡ አደገኛ የሚባሉትና በርካቶችን በሽታ ላይ እየጣሉ የሚገኙት ሕክምና ነክ ቆሻሻዎች መካከል ስለታማ ነገሮች በተለይም መርፌ አንዱ ነው፡፡
ሕክምና ነክ ቆሻሻዎችን ማስወገድ የተለየ ጥንቃቄና ሥርዓት፣ አወጋገዱም ተገቢውን ሥልጠና በወሰዱ ባለሙያዎች እንዲሆን ይጠበቃል፡፡ ጥናቱ እንደሚያሳየው፣ በአዲስ አበባ የሚገኙ ሕክምና ነክ ቆሻሻዎችን ከሚያስወግዱት መካከል ተገቢውን ሥልጠና የወሰዱት 19.8 በመቶ ያህሉ ብቻ ናቸው፡፡ የሥራቸው ባህሪ ለተለያዩ በሽታዎች በተለይም ለሄፒታይተስ ቢ የሚያጋልጣቸው ቢሆንም መከላከያ አልተሰጣቸውም፡፡ በዚህ ሥራ ከተሰማሩ ባለሙያዎች መካከል ስምንት በመቶ በሚሆኑት ሄፒታይተስ ቢ ተገኝቶባቸዋል፡፡
በአገሪቱ ከሚገኙ የጤና ተቋማት መካከል 60 በመቶ የሚሆኑት ሕክምና ነክ ቆሻሻዎችን የሚይዙት በተጠበቀ ሥፍራ ሲሆን፣ 40 በመቶ የሚሆኑት ደግሞ እንደነገሩ አድርገው ያከማቻሉ፡፡ በጥናቱ ከተካተቱ የጤና ተቋማት ውስጥ 94 በመቶ የሚሆኑት ማቃጠልን እንደ አንድ ማስወገጃ መንገድ ይጠቀማሉ፡፡ ከዚህ ውስጥ ደረጃውን በጠበቀ መንገድ የሚያቃጥሉት ግን 42 በመቶ ያህሉ ብቻ ናቸው፡፡ የተቀሩት ደረጃውን ባልጠበቀ ሁኔታ በግላጭ የሚያቃጥሉ ናቸው፡፡
ሕክምና ነክ ግብዓቶችን ወደ አካባቢ መልቀቅ የተለመደ ነገር ነው፡፡ ደረጃውን የጠበቀ ማዕከላዊ የማስወገጃ ሥርዓት ተደራሽነትም በጣም ዝቅተኛ ነው፡፡ ለዚህም ኑሯቸውን በከተማዋ በሚገኙ ወንዞች ዳርቻ ላይ የመሠረቱ ዜጎችን ሁኔታ ማየት በቂ ነው፡፡ ኪሎ ሜትሮችን አቆራርጠው በደጃቸው የሚያልፉ ወንዞች የመፀዳጃ ቤት ፍሳሾችን፣ ከየተቋማት የሚወጡ ግሳንግሶችን እያንከባለሉ ሲያልፉ፣ ከጤና ተቋማት የሚለቀቁ ፍሳሾች ነክ የሆኑ ቆሻሻዎችንም አግበስብሰው እንደሚያልፉ ይናገራሉ፡፡
ያለውን የሜዲካል ዌስት ማስወገጃ ችግር ለመቅረፍም ፕሮጀክት ተቀርጾ ወደ ሥራ ከተገባ ቆይቷል፡፡ መንግሥት በ440 ሚሊዮን ብር ወጪ ደረጃውን የጠበቀ ኢንስኒሬተር በአዳማ፣ በጅማ፣ በመቐለ፣ በባህርዳር፣ በደሴ፣ በሐዋሳ፣ በድሬዳዋና በነቀምቴ በመገንባት ላይ ይገኛል፡፡ በግሎባል ፈንድ ድጋፍ የተጀመረው ይህ ፕሮጀክት ለመድኃኒት አቅርቦት ፈንድ ኤጀንሲ የሚተላለፍ ሲሆን፣ የአዳማው ግንባታው ተጠናቆ ጥር 2 ቀን 2011 ዓ.ም. ተመርቋል፡፡ በቀን 20 ሰዓት እንደሚሠራ የተነገረለት ኢንስኒሬተሩ በሰዓት 1000 ኪሎ ግራም ሜዲካል ዌስት የማቃጠል አቅም አለውም ተብሏል፡፡
ኢንስኒሬተሩ በተለያዩ ከተሞች እየተገነቡ ከሚገኙት ስምንት መቃጠያዎች ግዙፉ ነው፡፡ ለአዳማ፣ ለአዲስ አበባና ዙሪያዋ ለሚገኙ ከተሞች አገልግሎትም ይሰጣል፡፡ አሥር ሺሕ ካሬ ሜትር ስፋት ባለው ቅጥር ውስጥ ያረፈ ሲሆን፣ መጋዘኑ አምስት መቶ ካሬ ሜትር ቦታ ላይ አርፏል፡፡ ኢንስኒሬተሩ ከራዲዮ አክቲቭ ውጪ የሆኑ ቁሶች፣ ግላቭ፣ ስሪንጅ፣ ዲዲቲ፣ ኬሚካሎች፣ ክሊኒካልና አናቶሚክ ተረፈ ምርቶችን 99.9 በመቶ ያለ ጭስ የማቃጠል አቅም እንዳውለው ኤጀንሲው አስታውቋል፡፡
ሁለት ክፍል ያለው ማቃጠያው በመጀመርያ ክፍል 800 ዲግሪ ሴልሽየስ፣ በሁለተኛው ክፍል ደግሞ በ1,200 ዲግሪ ሴልሺየስ የማቃጠል አቅም አለው፡፡ በሰዓት 1,000 ኪሎ ግራም ሜዲካል ዌስት የሚያቃጥል ሲሆን፣ ወደ ሦስት ኪሎ ግራም አመድ ይቀይራልም ተብሎለታል፡፡ አመዱ ከሲሚንቶ ጋር ተደባልቆ መሬት ውስጥ እንደሚቀበርም ታውቋል፡፡ ግንባታውም 100 ሚሊዮን ብር ፈጅቷል፡፡ የስምንቱ ማቃጠያዎች አጠቃላይ የግንባታ ወጪ 26 ሚሊዮን ዶላር ነው፡፡ የተቀሩት የሰባቱ ኢንሴኒሬተሮች ግንባታ በ180 ቀናት ውሥጥ ይጠናቀቃልም ተብሏል፡፡
የትምህርቱን ዘርፍ የፈተነው የሰላም ዕጦት
9 January 2019
ታደሰ ገብረማርያም
በአዲሱ የትምህርት ፍኖተ ካርታ መሠረት የዩኒቨርሰቲ ፕሮግራም አራት ዓመት እንዲሆን ይጠበቃል፡፡ ይህም ተቀባይነትን ካገኘ የመጀመርያ ዓመት ተማሪዎች በቀጥታ ወደ ሙያቸው የሚገቡ ሳይሆን፣ ኢትዮጵያዊነትን ሊላበሱ የሚችሉባቸውን ኮርሶች እንዲማሩ ለማድረግ ታቅዷል፡፡
ከሁሉም ክልሎችና ከሁለት ከተማ አስተዳደሮች የተውጣጡና ከ1,200 በላይ የሚሆኑ መምህራን፣ ርዕሰ መምህራንና ሱፐርቫይዘሮች ተሳታፊ የሆኑበት የሰላም መድረክ ላይ የትምህርት ሚኒስትሩ ጥላዬ ጌጤ (ዶ/ር) እንደገለጹት፣ ከሚከታተሉትም ኮርሶች መካከል የኢትዮጵያ ታሪክ፣ ጂኦግራፊ፣ አንትሮፖሎጂ የመሳሰሉት ይገኙባቸዋል፡፡
ተማሪዎቹ አገራቸውን በደንብ እንዲያውቁ፣ ግንኙነትንና ማንነትን እንዲቀበሉ፣ የባህል ብዝኃነት በሚገባ እንዲረዱ፣ ኀብረ ብሔራዊ መሆናቸውን፣ እንዲሁም ብዙ ባህልና ቋንቋ ያላቸው ሕዝቦችና ይህ ሲዋሃድ ውበት መሆኑን እንዲገነዘቡ የበኩሉን አስተዋጽኦ እንደሚያደርግ አስረድተዋል፡፡
እስካሁን እየተሠራበት ያለው የሥነ ዜጋና የሥነ ምግባር ትምህርት ውስጥ ስለሰላም የሚገልጽ ምንም ዓይነት ነገር እንደሌለው፣ አሁን ግን እየተዘጋጀ ያለው የሥነ ዜጋና የሥነ ምግባር ትምህርት የአገሪቱን ዜጎች ሰብዕና የመገንባት ተልዕኮ እንዳለው ሚኒስትሩ አመልክተዋል፡፡ ከቅድመ መደበኛ እስከ ዩኒቨርሲቲ ድረስ ለየዕድሜያቸው በሚመጥን መልኩ፣ እንዴት ማስተማር እንደሚቻልና እንዴትስ ሥርዓተ ትምህርቱ ውስጥ መካተት እንዳለበት የሚጠቁም ጥናት እንደተጠናቀቀና ስትራቴጂ ሰነድም እንደተዘጋጀ ነው የተናገሩት፡፡
እንደ ሚኒስትሩ ማብራሪያ የታሪክ መምህራን ስለዴሞክራሲ ሲያስተምሩ እንደ ማጣቀሻ የሚጠቀሙት የግሪኳን አቴንስ ነው፡፡ ነገር ግን በአገራችን የዴሞክራሲ ግንባታን ለማስተማር የሚያስችል እሴትና ባህል፣ እንዲሁም የዳበረ አገር በቀል ዕውቀት አለ፡፡ በተለይም ምርምር ተደርጎበት በሰነድ አለመያዙ ካልሆነ በስተቀር የገዳ ሥርዓት ለዴሞክራሲ ግንባታ ዋነኛው መንገድ ሊሆን እንደሚችልም ገልጸዋል፡፡  በመሆኑም እየተከለሰ ባለው ሥርዓተ ትምህርት ውስጥ ይህ እንዲካተት ለማድረግ የሚያስችል ሥራ በመከናወን ላይ ይገኛል፡፡
ሰላም በመታጣቱ የተነሳ በሕዝቡ፣ በተለይ ችግሮቹ በተከሰቱባቸው አካባቢዎችና እየተቀነቀነ ባለው የትምህርት ፍኖተ ካርታና በአጠቃላይ በትምህርት ዘርፍ ላይ እግጅ ከፍተኛ የሆነ ኡሉታዊ ተፅዕኖ እንዳሳደረ ተናግረዋል፡፡
ሕዝብ እያለቀና እየተፈናቀለ፣ የመንግሥት ሀብትና ንብረት እየወደመ፣ ከሁሉም በላይ በጣም ውድ የሆኑ የሕፃናትና የሴቶች ሕይወት እየጠፋ ባለበት በአሁኑ ሰዓት ትዕግሥት ለምን አስፈለገ? ብለው የሚጠይቁ ወገኖች እንዳሉ ሚኒስትሩ ጠቁመው፣ ወገኖች ይህንን ጥያቄ የሚያነሱት ከመቆርቆር አንፃር ቢሆንም፣ ሰላምን መምራት በትዕግሥትና በጥንቃቄ መሆን እንዳለበት መገንዘብ እንደሚገባ አስታውቀዋል፡፡
በነፍጥና በኃይል መምራት ቀላል ሊሆን ይችላል፡፡ ነገር ግን ስህተት እንዳይደገም መጠንቀቅ እንደሚገባ፣ ይህም ለዴሞክራሲ ሲባል የሚከፈል መስዋዕትነት መሆኑ በደንብ መታወቅ እንደሚኖርበት ነው ሚኒስትሩ ያመለከቱት፡፡
የሰላም ሚኒስትር ወ/ሮ ሙፈሪያት ካሚል፣ ‹‹የዘላቂ ልማት ግንባታ በትውልድ ቅብብል የሚከናወን ወይም እንደየትውልዱ ኢኮኖሚያዊ፣ ማኅበራዊና ፖለቲካዊ ፍላጎት አዳዲስ መንገዶች እየተቀየሱ ተግባራዊ የሚሆን ነው፡፡ አንድ ማኅበረሰብ እንደ ማኅበረሰብ እንዲቀጥል ከተፈለገ መግባባት፣ መደማመጥ፣ መቻቻልና ማኅበራዊ እሴቶችን በየትውልዱ ውስጥ ማስረፅ ይኖርበታል፤›› ብለዋል፡፡
አገር ግንባታና አገራዊ ትስስር ሲታሰብ ትምህርት፣ የሥነ ምግባር ውጤት፣ እንዲሁም የተስተካከለ የዜጎች ሰብዕና ወሳኝና በተለይም የሰላም ትምህርት ከታችኛው ዕርከን ጀምሮ መስጠት እግጅ አስፈላጊ መሆኑን አስረድተዋል፡፡ ትምህርት በርካታ ጥቅሞች እንዳሉት ከጥቅሞችም መካከል ተፈጥሮን የመመርመር፣ የመለየትና የማወቅ፣ እንዲሁም በኅብረተስብ ሥሪት እሳቤ አወቃቀርና መስተጋብር ላይ ዘላቂ ለውጥ ማምጣት ማስቻሉ እንደሚገኝበት ገልጸዋል፡፡
‹‹በአንድ ኅብረተሰብ ውስጥ መደማመጥና መቻቻል እንዲኖር ትምህርት ትልቁ መሣሪያ ነው፤›› ያሉት ወ/ሮ ሙፈሪያት፣ ትምህርት ቤቶች በማኅበረሰብ ሥነ ምግባር የዳበረ ሰብዕና ማበልፀጊያ ማዕከል መሆናቸውን አስረድተዋል፡፡
‹‹በአገር ግንባታ ሒደት ሥነ ምግባር የተላበሰ ትውልድ መቅረፅ የምርጫ ጉዳይ አይደለም፡፡ ስለሆነም በአሁኑ ጊዜ በአገሪቱ እየታዩ ያሉ የፀጥታ መደፍረሶች እንደ መንግሥት እየተቆጣጠርናቸው ነው፡፡ ይሁን እንጂ ችግሮቹን በተሟላ ሁኔታ ለመቆጣጠርም ሆነ ሰላምን በዘላቂነት የመገንባቱ ሒደት ገና ረዥም መንገድ መጓዝ የሚጠይቅ መሆኑን መታወቅ ይኖርበታል፡፡ በዚህ አጋጣሚ ትምህርት ቤቶች ለሁከት የሚጋብዙና የሚጋበዙ በመሆኑ ይህንን ሁኔታ ለመቋቋምና ለማስቀረት ያሳያችሁትን ትጋት፣ እንዲሁም ሁሉንም ዓይነት ተግዳሮት ተቋቁማችሁ ያለፋባችሁበትን መንገድ ማድነቅ እፈልጋለሁ፤›› ብለዋል፡፡
ወቅታዊ ችግሮችን ከማቃለል ባሻገር ዘላቂ ለሆነው የሰላምና የአገር ግንባታ የሚመጥን ተግባራዊ እንቅስቃሴ በማድረግ ረገድ በአዲስ ቅኝትና መንገድ መሄድ አስፈላጊ መሆኑን በሚጠይቅ ወቅት ላይ እንደምንገኝ አመልክተው በዚህ ዓይነቱ ሒደት ላይ መምህራን በጠንካራ አገራዊ ስሜትና ፍቅር እንደሚንቀሳቀሱ ያላቸውን እምነት ገልጸዋል፡፡
የኢትዮጵያ መምህራን ማኅበር ፕሬዚዳንት አቶ ዮሐንስ በንቲ፣ ከኢትዮጵያ ሕዝብ መካከል አንድ ሦስተኛው የትምህርት ዕድል ተጠቃሚ መሆኑን ገልጸው፣ የትምህርቱ ጥራት ምንም እንኳን አሳሳቢ ቢሆንም የተጠቀሱትን ዜጎች የዕድሉ ተጠቃሚ ማድረግ በቀላሉ የሚገምት እንዳልሆነ አስረድተዋል፡፡
ይኼም ሆኖ ግን በተለያዩ አካባቢዎች የተከሰቱት ግጭቶች የትምህርት ተቋማት እንቅስቃሴ እንዲስተጓጎሉ፣ እንዲሁም የመማር ማስተማሩም ሥራ እንዲታወክ አድርገዋል፡፡ በአጠቃላይ የትምህርት ማኅበረሰቡ የመማር ማስተማሩን በተረጋጋ ሁኔታ ማስኬድ ብቻ ሳይሆን በግልጽ ለጥቃት እየተዳረጉ መሆናቸውን ገልጸዋል፡፡  
ይህንንም የተገነዘበው ማኅበሩ በተጠቀሱት ችግሮች ዙሪያ ሲወያይበት፣ ሐሳቦችንና አቋሞችን ሲይዝና ከሚመለከታቸው አካላት ጋር ሲገናኝ እንደቆየ ተናግረዋል፡፡ በኦሮሚያ፣ በደቡብ ብሔር ብሔረሰቦችና ሕዝቦች ክልሎች፣ እንዲሁም በኦሮሚያና በሶማሌ አዋሳኝ ድንበሮች ለተፈናቀሉ መምህራንና ወገኖች ከ150,000 ብር በላይ ድጋፍ እንደተደረገላቸው አመልክተዋል፡፡
እንደ ፕሬዚዳንቱ ማብራሪያ ማኅበሩ ከለገሰው የገንዘብ ድጋፍ ባሻገር በሚያጋጥሙ መድረኮች ሁሉ ስለሰላም ሲናገርና፣ ሲያስተምር አባሎቹም ድርሻቸውን እንዲወጡ ጥሪ ሲያደርግ ከርሟል፡፡ በወላይታ ሶዶ ከተማ ከመስከረም 29 እስከ ጥቅምት 2 ቀን 2011 ዓ.ም. ድረስ ባካሄደው 31ኛው መደበኛው ዓመታዊ የምክር ቤት ስብሰባ በአገሪቱ የሰላም ጉዳይ አጀንዳ ይዞ በመምከርና አሳሳቢ መሆኑን አፅንኦት ሰጥቶ ተወያይቷል፡፡ አገር አቀፍ ጉባዔም እንዲዘጋጅ ወስኗል፡፡
‹‹የኢትዮጵያ መምህራን ማኅበር ውሳኔውን ማስፈጸም ስላለበት ከትምህርት ሚኒስቴርና ከሰላም ሚኒስቴር ጋር በመተባበር ይህንኑ አገር አቀፍ የሰላም ኮንፈረንስ ለማዘጋጀት ችሏል፡፡ በዚህ ዓመት ሚያዝያ ወር መጀመርያ ላይ ለሚካሄደው የሕዝብ ቆጠራ ለመምህራን ኃላፊነት ተሰጥቷል፡፡ በማንኛውም መልኩ የሚሰጠውን ኃላፊነት እንደምንወጣ ለአፍታም ቢሆን አልጠራጠርም፤›› ብለዋል፡፡
ከተመሠረተ ሰባ ዓመት የሆነው የኢትዮጵያ መምህራን ማኅበር የምሥራቅ አፍሪካ (ኢትዮጵያ፣ ኬንያ፣ ኡጋንዳ፣ ታንዛኒያ፣ ጂቡቲ፣ ሶማሌያ፣ ኤርትራ) አገሮችን በመወከል በአፍሪካ ደረጃ የሥራ አስፈጻሚ አባል ከመሆኑም በላይ የትምህርት ዓለም አቀፍ (ኢዱኬሽን ኢንተርናሽናል) አባል መሆኑንም ከፕሬዚዳንቱ ማብራሪያ ለመረዳት ተችሏል፡፡
በኢንተር ኮንቲኔንታል ሆቴል የስብሰባ አዳራሽ ባለፈው ሳምንት መጨረሻ በተካሄደው በዚሁ መድረክ፣ ‹‹በሰላም ግንባታ የመምህራን ሚና›› በሚል ዙሪያ ያጠነጠነ ጽሑፍ ቀርቦ በታዳሚዎቹ ውይይት ተደርጎበታል፡፡ ግልጽነት በጎደላቸው ነጥቦች ዙሪያም ማብራሪያ የሚጠቁሙ የተለያዩ ጥያቄዎች፣ ሐሳብና አስተያየቶች ተንቀፀባርቀዋል፡፡
ከቀረበውም ጽሑፍ ለመረዳት እንደተቻለው አገሪቱ በልማት የበለፀገች፣ ዴሞክራሲ የሰፈነባት፣ በዓለም መድረክ ውስጥ ተገቢውን ቦታ የያዘች፣ የሌሎችን ችግሮች መፍታት የምትችል እንድትሆን የሁሉም ምኞት መሆኑን፣ ይህ ምኞት ተስፋ ወይም ተግባራዊ የሚሆነው ሰላም ሲኖር ነው፡፡ ሰላም ከሌለ ግን ምኞት ብቻ እንደሚሆንና ከዚህ አንፃር ሰላም ትልቅ ዋጋ እንዳለው አመልክቷል፡፡
ከተንፀባረቁትም አስተያየቶች መካከል ሰላማችን የደፈረሰበት ምክንያት የተፈጥሮ ሀብታችንን የመዘበረና፣ ብሔራዊ ነፃነታችንን የደፈረ የውጭ ጠላት መጥቶባት ሳይሆን፣ ፍላጎትና አልጠግብ ባይነት፣ ከራስ በላይ አገርንና ሕዝብን አለማስቀደምና ራስ ወዳድነት በመስፈኑ ነው የሚሉ ይገኙበታል፡፡
ይህን እኩይ ተግባር የሚፈጽሙ የጥፋት ኃይሎች በፈጠሯቸው ዕረፍት የለሽ ደባዎች ምክንያት እስከ ዛሬ ድረስ አገሪቷ ሰላም እንዳጣች፣ መሪዎቻችን ሕዝቡን ለልማት ማነሳሳታቸውን ትተው የቤት ሥራቸው እሳት ማጥፋት ብቻ ሆኖ እንደቀረ፣ መምህራንም ለተማሪዎች ዕውቀት ማስጨበጥና ተማሪዎችም ያለ ሥጋት በየትምህርት ቤታቸው ዕውቀት ሊገበዩ እንዳልቻሉ ነው አስተያየት ሰጪዎቹ የጠቆሙት፡፡
ይህን የመቆጣጠር ኃላፊነት ለመንግሥት ብቻ የሚተው አለመሆኑን፣ በየአካባቢያቸው የሚታዩ አንዳንድ የማይመች ሥጋቶች ሲኖር ወይም ሲከሰት ወዲያውኑ መቆጣጠር፣ ይህም ካልተቻለ ደግሞ ለመቆጣጠር ለሚችል አካል መረጃ መስጠት እጅግ አስፈላጊ መሆኑን ከታዳሚዎች አስተያየት ለመረዳት ተችሏል፡፡ 
በአገር አቀፍ የውኃ ተቋማት ቆጠራ አራት ሺሕ ሰዎች ይሳተፋሉ
9 January 2019
ዳዊት እንደሻው
በሚቀጥሉት ሁለት ሳምንታት ከአራት ሺሕ በላይ ሰዎች የሚሳተፉበት አገር አቀፍ የውኃ አቅርቦት፣ ሳኒቴሽንና ኃይጂን አጠባበቅ ተቋማት ቆጠራ ሊካሄድ ነው፡፡
ቆጠራው በዋናነት በገጠርና በከተማ የውኃ ተቋማት መሠረተ ልማቶችን ከውኃ መገኛ ቦታ እስከ ማከፋፈያ ቦኖና የቤት ለቤት መስመሮችን በማካተት የሚከናወን ሲሆን፣ በዋናነት በአገሪቱ ውስጥ ያለውን የመጠጥ ውኃ አቅርቦትና ሥርጭት፣ እንዲሁም የውኃ ተቋማትን ጥራት ለማወቅ ይረዳል ተብሏል፡፡
በዘጠኙ ክልሎችና በሁለቱ የከተማ አስተዳደሮች በሚቀጥሉት 15 ቀናት ውስጥ እንደሚደረግ ለጋዜጠኞች የገለጹት የውኃ፣ መስኖና ኢነርጂ ሚኒስትር ስለሺ በቀለ  (ዶ/ር)፣ ቆጠራው በሚደረጉባቸው ቀናት ኅብረተሰቡ ትብብር እንዲያደርግ ጥሪ አቅርበዋል፡፡፡
ሚኒስትሩ ቆጠራው ሲደረግ በቆጠራው የሚሳተፉ አራት ሺሕ የሚሆኑ የቆጠራ ባለሙያዎችና 500 አስተባባሪዎች የፀጥታ ችግር እንዳይገጥማቸው፣ በክልሎች በተለይም በወረዳና በቀበሌ ኮሚሽኑ የፀጥታ አካላት ጋር ውይይቶች ተደርጓል ብለዋል፡፡
‹‹በቆጣሪዎች ላይ ምንም ዓይነት ችግር ይፈጠራል ብለን አንገምትም፡፡ ነገር ግን ከዚህ ባሻገር ሊመጡ የሚችሉ ተፅዕኖዎች ካሉ በወረዳዎችና በቀበሌዎች የፀጥታና የአስተዳደር መዋቅሩ ልዩ ድጋፍ ይደረግላቸዋል፤›› ሚኒስትሩ አስረድተዋል፡፡
‹‹ለዚህም ነው ሚዲያ ላይ ቀርበን መግለጫ መስጠት ያስፈለገው፤›› ሲሉ አክለዋል፡፡ ቆጠራውን አስመልክቶም በአሁኑ ጊዜ የፀጥታ ችግር ያለባቸው አካባቢዎች የተለዩ በመሆናቸው ችግሩ ሲፈታ ቆጠራው ይደረጋል ተብሏል፡፡ 
ይህን መሰል ቆጠራ በአገር አቀፍ ደረጃ ሲደረግ ሁለተኛው ሲሆን፣ ከዚህ ቀደም 2003/04 ዓ.ም. ተመሳሳይ ቆጠራ ተደርጎ ነበር፡፡
መጀመርያ ተደርጎ በነበረው ቆጠራና በሌሎች መረጃዎች መሠረት በአገር አቀፍ ደረጃ 600 ሺሕ የሚሆኑ የመጠጥ ውኃና የንፅህና ተቋማት ይገኛሉ፡፡ በተጨማሪም የንፁህ መጠጥ ውኃ ሽፋን በገጠር 74 በመቶ የደረሰ ሲሆን፣ በከተማ ደግሞ 62 በመቶ ነው፡፡
ሚኒስትሩ በሰጡት መግለጫ እንደተመለከተው፣ ከዚህ ቀደም የውኃ ሽፋንን ጨምሮ በሌሎች ተዛማጅ ጉዳዮች የሚሰበሰቡ መረጃዎች ወጥነት ያለው ሥርዓት ስላልተዘረጋላቸው አስተዳደራዊ በሆኑ መረጃዎች በመመርኮዝ የሚሠሉ በመሆናቸው ለረዥም ጊዜ ሲያወዛግቡ ቆይተዋል፡፡
ከዚህ ቀደም ከነበረው ቆጠራ በተለየ ሁኔታ ሁለተኛው አገር አቀፍ ቆጠራ በቴክኖሎጂ ይታገዛል ተብሏል፡፡ በዚህም መሠረት ቆጠራውን ለማከናወንና መረጃዎችን ለማሰባሰብ 4,075 የሚሆኑ ታብሌት ኮምፒዩተሮች ጥቅም ላይ ይውላሉ፡፡
በ2.1 ሚሊዮን ዶላር የተገዙት እነዚህ ታብሌቶች ከዚህ ቀደም የነበረውን በወረቀት የታገዘ የመረጃ አሰባሰብ ያስቀይራሉ ተብሏል፡፡ ይህ ቆጠራ ወጪው በዕርዳታ ለጋሽ ተቋማት እንደሚሸፈን ታውቋል፡፡ ከጠቅላላው ወጪው ውስጥ 60.2 ሚሊዮን ብር ለታብሌት ኮምፒዩተር መግዣ፣ 111 ሚሊዮን ብር ደግሞ ሶፍትዌር መግዣን ጨምሮ ለተለያዩ ወጪዎች ሲውል፣ ቀሪው ደግሞ ለቆጠራ ሥራው ወጪ እንደሚሆን ተገልጿል፡፡ 
ትዮጵያና ሳዑዲ ዓረቢያ በሠራተኞች የደመወዝ መነሻ ላይ ተስማሙ
9 January 2019
ታምሩ ጽጌ
ከኢትዮጵያ በቤት ሠራተኝነት ወደ ሳዑዲ ዓረቢያ የሚሄዱ ዜጎች መነሻ ወርኃዊ ደመወዝ 1,000 ሪያል እንዲሆን ስምምነት ላይ መደረሱ ታወቀ፡፡ ቀደም ባለው ጊዜ ይከፈል ከነበረው የተሻሻለ ቢሆንም፣ አሁንም ከጎረቤት አገሮች ከኬንያና ከኡጋንዳ የሚሄዱ ዜጎች ጋር ሊመጣጠን አለመቻሉን አስተያየት ሰጪዎች ተናግረዋል፡፡
መንግሥት ወደ ዓረብ አገሮች በሄዱ ኢትዮጵያውያን ዜጎች ላይ በተለይ በሳዑዲ ዓረቢያ ደረሶ በነበረው ሞት፣ እንግልትና የአካል ጉዳት ምክንያት ለአራት ዓመታት ማለትም ከ2006 ዓ.ም. እስከ 2010 ዓ.ም. ድረስ ዕግድ ጥሎ ከቆየ በኋላ፣ ሳዑዲ ዓረቢያን ጨምሮ በተወሰኑ አገሮች ጋር የሁለትዮሽ ስምምነት በማድረግ፣ ሠራተኞች እንዲሄዱ በ2010 ዓ.ም. የተጣለውን ዕግድ ማንሳቱ ይታወሳል፡፡
ይኼንንም ተከትሎ በሳዑዲ ዓረቢያ አሠሪና ሠራተኛ አገናኝ ኩባንያዎች ከኢትዮጵያ በተለይ በቤት ሠራተኝነት ወደ ሳዑዲ ዓረቢያ የሚሄዱ ዜጎች መነሻ ደመወዝ 850 ሪያል እንዲሆን ከኢትዮጵያ መንግሥት ጋር መስማማታቸውን የሚገልጽ ሐሰተኛ መረጃ በመግለጻቸው፣ የኢትዮጵያ የውጭ አገር ሥራና ሠራተኛ አገናኝ ኤጀንሲዎች ማኅበር ያደረገውን ስምምነት ሰርዞ ቆይቷል፡፡ ስምምነቱ የተሰረዘው ቢያንስ ቢያንስ ከጎረቤት አገሮች ከሚሄዱ ዜጎች ጋር የሚጠጋጋ ወይም የሚመሳሰል የደመወዝ መነሻ ሊቀመጥ ይገባል በሚል ነበር፡፡
ሠራተኞች ወደ ሳዑዲ ዓረቢያ እንዲሄዱ በአዋጅ ቁጥር 923/2008 ድንጋጌ መሠረት የተቀመጡ መሥፈርቶችን ማሟላት እንዳለባቸው ተገልጾ የተፈቀደ ቢሆንም፣ በደመወዝና በተለያዩ ችግሮች እስካሁን ሳይሳካ መቅረቱን ሪፖርተር ያነጋገራቸው አንድ የኤጀንሲ ባለቤት ተናግረዋል፡፡ ነገር ግን ሰሞኑን እ.ኤ.አ. በ2017 በሁለቱ አገሮች መካከል የተደረሰውን የሠራተኛ ልውውጥ ስምምነት ተግባራዊ በሚሆንበት ላይ፣ የሠራተኛና ማኅበራዊ ጉዳይ ሚኒስትሯ ኤርጎጌ ተስፋዬ (ዶ/ር) ከሳዑዲ ዓረቢያ አቻቸው ሚስተር አህመድ ቢን ሱሌይማን ጋር ውይይት አድርገዋል፡፡ በውይይታቸውም የሠራተኞች መነሻ ደመወዝ 1,000 ሪያል እንዲሆን ስምምነት ላይ መድረሳቸውን ለማወቅ ተችሏል፡፡ በውይይቱ  ወቅት ከሠራተኛ የመነሻ ደመወዝ በተጨማሪ፣ የሠራተኛውና የአሠሪው መብት ስለሚጠበቅት ሁኔታም ስምምነት ላይ መደረሱ ታውቋል፡፡
የሁለቱ አገሮች ስምምነት በተግባር መፈጸም አለመፈጸሙን፣ ከሁለቱም አገሮች የተውጣጣ ቡድን በየስድስት ወራት እየተገናኘ አፈጻጸሙን እንዲገመግም መስማማታቸውን ከሚኒስትሩ ምንጮች ለማወቅ ተችሏል፡፡  
በመጨረሻም በተደረሰባቸው ስምምነቶች ላይ ሚኒስትሯ ኤርጎጌ (ዶ/ር) የሳዑዲ ዓረቢያ ሠራተኛና ማኅበራዊ ልማት ሚኒስትር አብዱላህ አቡስ ነይን (ዶ/ር) ፊርማቸውን በማኖር ስምምነት ላይ መድረሳቸውን እንዳረጋገጡ ምንጮች ገልጸዋል፡፡ ዝርዝር ጉዳዮን በሚመለከት ሁለቱም መንግሥታት በኤምባሲዎቻቸው በኩል የሰነድ ልውውጥ እንደሚያደርጉ መስማማታቸው ታውቋል፡፡
በሁለቱ አገሮች መካከል ስለተደረሰው ስምምነት ተጨማሪ ማብራሪያ ለማግኘት ሪፖርተር ጥረት ቢያደርግም፣ የሚኒስቴር ኃላፊዎች ፈቃደኛ ሳይሆኑ ቀርተዋል፡፡ 
‹‹ቻይና ኢትዮጵያን ለምዕራባውያን መተው አትፈልግም›› አቶ ጌዲዮን ገሞራ፣ የፖለቲካና የኢኮኖሚ ጉዳዮች ተመራማሪ
13 January 2019
ብርሃኑ ፈቃደ
አቶ ጌዲዮን ገሞራ ጃለታ በፖለቲካና በኢኮኖሚያዊ ጉዳዮች ላይ በተመራማሪነት ለስምንት ዓመታት በአፍሪካ ኢኮኖሚክ ኮሚሽን አገልግለዋል፡፡ በዚያ ቆይታቸው ወቅትም ከ80 ያላነሱ ጥናታዊ ጽሑፎችን በመሥራት በዓለም አቀፍ ጆርናሎች ጭምር አሳትመዋል፡፡ ከእነዚህ ሥራዎቻቸው ውስጥም በቻይናና በአፍሪካ ግንኙነት ላይ ያተኮሩ ምርምሮቻቸው ይገኙበታል፡፡ በኦክስፋም ዓለም አቀፍ የኢትዮጵያ ጽሕፈት ቤት በኩልም የተለያዩ የምርምር ሥራዎችን በመምራት ለሁለት ዓመታት አገልግለዋል፡፡ በአሁኑ ወቅት የራሳቸው ሴንተር ኦፍ ኤክሰለንስ ኢንተርናሽናል ኮንሰልት የተሰኘ ኩባንያ በመመሥረት እየሠሩ የሚገኙት አቶ ጌዲዮን እንደ አፍሪካ ኅብረት፣ የኢትዮጵያ ሰብዓዊ መብት ኮሚሽን፣ የኢትዮጵያ ቱሪስት ንግድ ሥራ ድርጅትና ሌሎችም የጥናትና የምርምር ሥራዎችን እንዲያከናወኑ ስምምነት ካደረጉባቸው መካከል የሚጠቀሱ ናቸው፡፡ አቶ ጌዲዮን በኢትዮጵያና በቻይና ወቅታዊ ፖለቲካዊና ኢኮኖሚያዊ ግንኙነቶች ላይ በመመሥረት ከሪፖርተር ጋር ያደረጉትን ቆይታ ብርሃኑ ፈቃደ እንደሚከተለው አጠናቅሮታል፡፡  
ሪፖርተር፡- ጠቅላይ ሚኒስትር ዓብይ አህመድ (ዶ/ር) ወደ ሥልጣን ከመጡ በኋላ፣ በቻይናና በኢትዮጵያ መካከል ስላለው ዲፕሎማሲያዊ ግንኙነት ያለዎት ምልከታ ምንድነው?
አቶ ጌዲዮን፡- እንደማስበው ቻይና በኢትዮጵያ ላይ ለረዥም ዓመታት የተዘረጋ ፍላጎት አላት፡፡ ኢትዮጵያን ለአፍሪካና ለተቀረው ዓለም እንደ ማሳያ ሞዴል መጠቀም ይፈልጋሉ፡፡ በዚህም በርካታ ፕሮጀክቶችና ሌሎች ሥራዎችንም ሲተገብሩ የቆዩት ይህንን ታሳቢ በማድረግ ነው፡፡ ሌላው ምክንያት ኢትዮጵያን ለአፍሪካ ዲፕሎማሲያቸው እንደ መግቢያ በር ስለሚመለከቱ፣ ኢትዮጵያ ላይ ዓይናቸውን ጥለው ቆይተዋል፡፡ ከ108 ሚሊዮን ያላነሰ ሕዝብ ያላት ኢትዮጵያ ለቻይና ትልቅ የገበያ መዳረሻ መሆኗም ለሁለቱ አገሮች ግንኙነት ተጠቃሽ ነው፡፡ በቻይናና በኢትዮጵያ መካከል ያለው የንግድ ግንኙነት ወደ አምስት ቢሊዮን ዶላር አድጓል፡፡ ቻይና በኢትዮጵያ ቀዳሚ የሆነችበትን የውጭ ኢንቨስትመንት ድርሻ ይዛለች፡፡ 60 በመቶ የቻይና ኢንቨስትመንትም በማኑፋቸክሪንግ ዘርፍ ላይ የተመሠረተ ነው፡፡ እ.ኤ.አ. ከ2009 እስከ 2011 ያለውን ጊዜ ካየን፣ የቻይና ኩባንያዎች የ11.5 ቢሊዮን ዶላር የመሠረተ ልማት ሥራዎችን በኢትዮጵያ መረከብ ችለው ነበር፡፡ እ.ኤ.አ. በ2011 ብቻ የ3.3 ቢሊዮን ዶላር ፕሮጀክቶችን ተረክበዋል፡፡ ይህ ሁሉ የሚሳያሳው ቻይና በኢትዮጵያ ላይ ሰፊ ፍላጎት እንዳላት ሲሆን፣ በቻይና እየቀነሰ የመጣው የግንባታ ገበያ በኢትዮጵያ ግን ትልቅ እንቅስቃሴ አለው፡፡
በቻይና የግንባታ ሥራዎችና ሌሎችም መስኮች እየተዳከሙ በመምጣታቸው፣ የቻይና መንግሥት ኩባንያዎቹ ወደ ሌሎች አገሮች በመሄድ ኢንቨስት እንዲያደርጉ ማድረግ የጀመረው እ.ኤ.አ. ከ2011 ጀምሮ ነው፡፡ እንደ ኢትዮጵያ ባሉ አገሮች ውስጥ ዝቅተኛ ወለድ የሚታሰብበትን፣ ነገር ግን በበርካታ ቅድመ ሁኔታዎች የተሞላ ብድር በማቅረብ ጭምር ፕሮጅቶችን እየወሰዱ በግንባታው መስክ ሰፊ ሥራዎችን ሠርተዋል፡፡ የዜድቲኢ መምጣትና የቴሌኮም ኢንዱስትሪውን መቆጣጠር በዚህ አግባብ ሊታይ ይችላል፡፡ በቅድመ ሁኔታዎች ላይ የተመሠረተውን ብድር ይዞ በመግባት ለዓመታት በሞኖፖል የቴሌኮም ኢንዱስትሪውን በኢትዮጵያ መቆጣጠር የሚችልበትን ዕድል አግኝቷል፡፡ እኛም በኩባንያው የቴሌኮም ቴክኖሎጂዎች ላይ ጥገኛ ሆነን የምንቆይባቸው አጋጣሚዎች ተፈጥረዋል፡፡ እንዲህ ያለው ጉዳይ ቢታይም ቻይና ግን በአገሮች ውስጥ ጉዳይ እንደማትገባ ትናገራለች፡፡
እኔ እንደምረዳው ግን ቻይና በተለይም በፖለቲካው መስክ የርዕዮተ ዓለማዊ ጫና ታደርጋለች፡፡ መረዳት የሚገባን እ.ኤ.አ. ከ1949 ወዲህ ቻይና እየተመራች ያለችው በአንድ ፓርቲ ሥር ነው፡፡ እርግጥ ነው በዚህ ጊዜ ውስጥ 700 ሚሊዮን ቻይናውያንን ከድህነት ተላቀዋል፡፡ ኢኮኖሚያቸውንም በፈጣን ዕድገት ውስጥ እንዲጓዝ በማድረግ መዋቅራዊ ለውጥ አስመዝግበዋል፡፡ እ.ኤ.አ. ከ2009 ጀምሮም ከአፍሪካ አገሮች የፓርቲ ግንኙነት መሥርተዋል፡፡ የቻይና ኮሙዩኒስት ፓርቲ ከኢሕአዴግ እንዲሁም ከደቡብ አፍሪካ አፍሪካ ናሽናል ኮንግረስ (ኤኤንሲ) እና ከሌሎችም ጋር ግንኙነት መሥርቷል፡፡ ለአፍሪካ ተምሳሌት ሆነው መታየት ይፈልጋሉ፡፡ የቻይና ኮሙዩኒስት ፓርቲ በኢሕአዴግ ላይ የርዕዮተ ዓለማዊ ተፅዕኖ ሳያሳድር አልቀረም፡፡ በእርግጥም የኢትዮጵያ ባለሥልጣናት ቻይናን መከተል እንደሚፈልጉ ሲናገሩ ቆይተዋል፡፡ ይህም ማለት አንድ ፓርቲ የሚፈለገውን የኢኮኖሚ ዕድገት ማምጣት እስከቻለ ድረስ፣ በሥልጣን ላይ ለመቆየት የሚያስችለውን መተማመኛ እንዳገኘ ተደርጎ ስለሚታሰብ ነው፡፡
ሪፖርተር፡- ስለዚህ የአገሮቹ በፓርቲ ደረጃ የሚደረግ ግንኙነት በመንግሥታዊ ግንኙነታቸውም ውስጥ ዘልቆ ገብቷል እያሉ ነው?
አቶ ጌዲዮን፡- አዎን! ሁለቱ አገሮች ለረዥም ጊዜ ፖለቲካዊና ዲፕሎማሲያዊ ግንኙነታቸውን የቃኙት በዚህ መሠረት ነው፡፡
ሪፖርተር፡- በአሁኑ ወቅት ኢትዮጵያ በአዲሱ የኢሕአዴግ ትውልድ እየተመራች ነው፡፡ ይሁንና ኢሕአዴግ የቻይና ኮሙዩኒስት ፓርቲ ጠንካራ አጋር ነው ካለ በአሁኑ መንግሥት ውስጥ ይህ ግንኙነታቸው እንዴት ይታያል?
አቶ ጌዲዮን፡- በጠቅላይ ሚኒስትር ዓብይ አህመድ (ዶ/ር) መንግሥት አማካይነት በርካታ ለውጦች በተለይም የዴሞክራሲያዊ ለውጦች በአገሪቱ እየታዩ ነው፡፡ ለዴሞክራሲ በሮች መከፈታቸው ትልቅ ቦታ እየተሰጠው ነው፡፡ ይህ ደግሞ ከቀድሞው የኢሕአዴግ አካሄድ አኳያ ሲታይ ጠቅላይ ሚኒስትሩ የለውጥ ፖሊሲ እያራመዱ ስለመሆናቸው የሚጠቁም ነው፡፡ እርግጥ እንዲህ ያለውን ለውጥ በ1997 ዓ.ም. ምርጫ ወቅትም ታዝበን ነበር፡፡ ከምርጫው በኋላ የዴሞክራሲያዊ ጅምሩ ተገለበጠ እንጂ ነገሮች መታየት ጀምረው ነበር፡፡ በአሁኑ ወቅት ለዴሞክራሲ ክፍት የተደረጉ ጅምሮችን እያየን ነው፡፡ ከመጪው ምርጫ በኋላ ምን ሊኖር እንደሚችል እንጠብቃለን፡፡ 
ሪፖርተር፡- ይህ ታዲያ አዲሱ የኢትዮጵያ አስተዳደር ግንኙነቱን ከቻይና ይልቅ ወደ ምዕራቡ ዓለም ያደላ እንዲሆን እያደረገ ነው ማለት ነው?
አቶ ጌዲዮን፡- በጥቅሉ ለመናገር ኢትዮጵያ ለረዥም ጊዜ በቻይና ላይ ጥገኛ ሆና ቆይታለች፡፡ ከ1997 ዓ.ም. ምርጫ በኋላ ቻይና ለኢትዮጵያ ትልቅ ፖለቲካዊ ድጋፍ ሰጥታለች፡፡ ይህ ድጋፍም በፋይናንስ ዕገዛ ጭምር የሚገለጽ ነው፡፡ ከፍተኛ ብድር አቅርባለች፡፡ የባቡር ፕሮጀክቶች፣ መንገዶች፣ የኤሌክትሪክ ኃይል ፕሮጀክቶች፣ የማኑፋክቸሪንግ ዘርፉና ሌሎችም በቻይና ሰፊ የፋይናንስ ድጋፍ የተገነቡ ናቸው፡፡ አንዳንድ ምሁራን ኢትዮጵያ የቻይና ሞዴል ናት ይላሉ፡፡ ኢትዮጵያ እ.ኤ.አ. በ1970ዎቹ የነበረችውን ቻይና ትመስላለች ይላሉ፡፡ እኔ እንደምገምተው አዲሱ አመራር ኢትዮጵያ በቻይና ላይ የነበራትን ጥገኝነት መቀነስ ፈልጓል፡፡ የምዕራቡ ዓለም በኢትዮጵያ ጅምር ለውጦች ዙሪያ ከፍተኛ ፍላጎት አድሮበታል፡፡ የዓለም ባንክን ጨምሮ በርካታ የአውሮፓ መንግሥታት የፋይናንስ ድጋፍ ለመስጠት ቃል እየገቡ ነው፡፡ እንደማስበው አዲሱ አመራር ከምዕራቡ ዓለም ማግኘት የሚችለውን ድጋፍ ሁሉ ለማግኘት እየሠራ ነው፡፡
ሪፖርተር፡- የምዕራብ አገሮች የኢትዮጵያን ኢኮኖሚ በገንዘብ ለማገዝ ዳተኞች ነበሩ፡፡ ምንም እንኳ ኢትዮጵያ የአሜሪካ ቀንደኛ አጋር ብትሆንም ብዙም ኢኮኖሚያዊ ፍላጎት አልነበራትም፡፡ በአዲሱ አመራር ወቅት ከምዕራቡ ዓለም ምን የተለየ የኢኮኖሚ ድጋፍ ሊታሰብ ይችላል?
አቶ ጌዲዮን፡- ቀዝቃዛው የዓለም ጦርነት እንዳከተመ የምዕራቡ ዓለም አፍሪካን ሙሉ ለሙሉ ዘንግቷት ነበር፡፡ በዚህ ወቅት ነበር ቻይና ዕድሉን በማግኘቷ ከአፍሪካ ጋር ግንኙነት ለመመሥረት የቻለችው፡፡ አፍሪካ ለምዕራባውያን ሸክም ነበረች፡፡ ይሁንና የቻይና መምጣት ምን ያህል እንደተሳሳቱ አሳይቷቸዋል፡፡ ወደ አፍሪካ መመለስ ይፈልጋሉ፡፡ እ.ኤ.አ. በ1993 የጃፓን አፍሪካ ግንኙነት የተመሠረተበት የቲካድ ጉባዔን ተከትሎ፣ ቻይናም እ.ኤ.አ. በ2000 ፎካክ እየተባለ የሚጠራውን የቻይና አፍሪካ የትብብር ፎረም ማካሄድ ጀመረች፡፡ ከዚያም ቀስ በቀስ የአውሮፓ ኅብረትም ሆነ አሜሪካ ከአፍሪካ ጋር ያላቸውን ግንኙነት ለማሻሻል ተመሳሳይ ስብሰባዎችን ማካሄድ ጀምረዋል፡፡ በአፍሪካ ሊናቁ የማይችሉ ዕድሎች አሉ፡፡ የገበያ መዳረሻነቷና ያላት ሕዝብ ብዛት ማንም በቀላሉ አፍሪካን እንዲገምታት አያደርገውም፡፡ በኢትዮጵያ እየተካሄደ ካለው የለውጥ እንቅስቃሴ አኳያ የምዕራብ መንግሥታት ለመምጣት ከዚህ የተሻለ ዕድል የላቸውም፡፡ 
ሪፖርተር፡- የሚመጡት ከፋይናንሳቸው ጭምር ነው ማለት እንችላለን?
አቶ ጌዲዮን፡- አዎን! ምዕራባውያን ብቻም ሳይሆኑ የዓረቡ ዓለምም እየመጣ ነው፡፡ የተባበሩት ዓረብ ኤምሬትስ፣ ሳዑዲና ኳታር በኢትዮጵያ ፖለቲካዊና ኢኮኖሚያዊ ፍላጎት አላቸው፡፡
ሪፖርተር፡- እንዳለመታደል ሆኖ የትኛውም ዓይነት ፖለቲካዊ ለውጥ በአፍሪካ ቢታይም፣ እንደ አሜሪካ ያሉ አገሮች ግን በአፍሪካ ኢንቨስት ለማድረግ ፍላጎት የላቸውም፡፡ አሜሪካ በአፍሪካ ከሁለት የማበልጡ ፕሮጀክቶችን ብቻ ነው በአፍሪካ ፋይናንስ ያደረገችው፡፡ ከዚህ አኳያ የምዕራቡ ዓለም በምን አግባብ የቻይናን የአፍሪካ የበላይነት ሊያስቀር ይችላል?
አቶ ጌዲዮን፡- ቻይናን ሊቀድሙም ሊቋቋሙም አይችሉም፡፡ በጣም ከባድ ነው፡፡ ቻይናን በምን አግባብ መቋቋም እንደሚችሉ ስለማያውቁ ሥጋት ውስጥ ናቸው፡፡ የቻይና የገንዘብ አቅም ከሚያስቡት በላይ ሆኗል፡፡ እ.ኤ.አ. በ2015 ቻይና ለአፍሪካ ልማት የሚውል የ60 ቢሊዮን ዶላር ድጋፍ ለማድረግ ቃል ገብታ ነበር፡፡ በ2017ም በተመሳሳይ የ60 ቢሊዮን ዶላር ተጨማሪ ድጋፍ እንደምታደርግ አስታውቃለች፡፡ ለአፍሪካ ድጋፍ ከማድረግ ባሻገር፣ ቻይና በራሷ ከምዕራቡ ዓለም ይልቅ ፈርጣማ ሆናለች፡፡ ‹‹ቤልት ኤንድ ሮድ›› የተሰኘው የመሠረተ ልማት ውጥኗ ዓለምን ከአንዱ ጫፍ ወደ ሌላው ለማገናኘት ያሰበ ነው፡፡ ድሮ ‹‹መንገዶች ሁሉ ወደ ሮም ያቀናሉ›› ይባል ነበር፡፡ አሁን ግን መንገዶች ሁሉ ወደ ‹‹ቤጂንግ ያቀናሉ›› በሚለው ሳይተካ አይቀርም፡፡ የቻይና ኃያልነት ከፍተኛ እየሆነ መጥቷል፡፡
ሪፖርተር፡- የጠቅላይ ሚኒስትር ዓብይ አስተዳደር በአብዛኛው ጎኑ ወደ ምዕራቡ ዓለም ያደላና ለምዕራቡ አስተሳሰብ የተመቸ ይመስላል፡፡ በርካቶች ከዚህ በመነሳት የአመራሩ አካሄድ ቻይናን አላስደሰተም ይላሉ፡፡ የእርስዎ ሐሳብ ምንድነው?
አቶ ጌዲዮን፡- በርዕዮተ ዓለም ደረጃ ስናየው ቻይና የዴሞክራሲያዊ መንግሥት አቀንቃኝ አይደለችም፡፡ አንድ ዓይነት መንግሥት ነው በቻይና አገዛዝ ውስጥ ከግማሽ ክፍለ ዘመን በላይ የዘለቀው፡፡ በቻይና ለታዩት አስገራሚ ለውጦች መንስዔው የቻይና ኮሙዩኒስት ሥርዓትና አገዛዙ ነው የሚጠቀሰው፡፡ የቻይና መንግሥት የሰብዓዊ መብቶች ግንዛቤ ከምዕራብ መንግሥታት ጋር የሚቃረን ነው፡፡ ምዕራባውያን ለሲቪልና ፖለቲካዊ መብቶች ቅድሚያ መሰጠት አለበት ይላሉ፡፡ ቻይና በበኩሏ ከኮንፊሺየስ አስትምህሮዎች ጀምሮ በምታምንበት ለኢኮኖሚ መብት ነው ቅድሚያ የምትሰጠው፡፡ የኢኮኖሚ መብቶች ከምርጫ ነፃነት በፊት ይቀመጣሉ፡፡ በመሆኑም አሁን በሥልጣን ላይ ያለው የኢትዮጵያ መንግሥት ቻይና ከምታራምደው አኳያ የርዕዮተ ዓለማዊ ልዩነቶች ይታዩበታል፡፡ በዚህ ምክንያት ወደፊት በሁለቱ አገሮች መካከል ሊፈጠር የሚችል የሳሳ አጋርነት ሊኖር እንደሚችል አስባለሁ፡፡ ይሁንና ቻይና ከየትኛውም ዓይነት መንግሥታዊ ሥሪት ጋር አብሮ የመሥራት ችግር የለባትም፡፡ በኢትዮጵያ ካላት ትልቅ ኢኮኖሚያዊ ፍላጎት አኳያ በመንግሥት ሥልጣን ላይ ያለው አካል የትኛውም ዓይነት ቢሆን አብራ ትጓዛለች፡፡  የሚል ግምት አለኝ፡፡
ሪፖርተር፡- ኢትዮጵያ ለሚያስፈልጋት ልማት በቻይና ላይ ጥገኛ ሆና መቆየቷ የታወቀ ነው፡፡ ይህ ግን ኢትዮጵያን በፖለቲካ ገበያ ውስጥ ባለው አካሄድ መሠረት በቻይና የተፅዕኖና የፖሊሲ ጫና ውስጥ ተጋላጭ ሊያደርጋት የሚችል ሁኔታ ይፈጠር ይሆን?
አቶ ጌዲዮን፡- ቀጥተኛ ባልሆነ መንገድ ሊሆን ይችላል፡፡ ኢትዮጵያ የፖለቲካ ገበያው ተፅዕኖ ተጠቂ ልትሆን የምትችልበት አግባብ ቢኖርም፣ ይህ ግን ግልጽ በሆነ መንገድ ሊመጣባት የሚችል አይመስለኝም፡፡ 
ሪፖርተር፡- ቻይና በጠቅላይ ሚኒስትር ዓብይ አስተዳደር የተጀመሩት ለውጦች ብዙም አላስደሰቷትም ማለት ይቻላል?
አቶ ጌዲዮን፡- የቻይናን የፖለቲካ ሥሪት ማጤን ይኖርብናል፡፡ በአንድ ፓርቲ አማካይነት ለዓመታት ስትተዳደር የኖረች አገር ነች፡፡ የቻይና ኮሙዩኒስት ፓርቲ ነው ከግማሽ ክፍለ ዘመን በላይ አገሪቱን የመራው፡፡ እርግጥ ጥቂት ፓርቲዎች በቻይና አሉ፡፡ ገዥውን ፓርቲ ለመገዳደር የሚያበቃ አቅም ግን የላቸውም፡፡ ለበርካታ ጊዜያት ቻይናን ጎብኝቻለሁ፡፡ ሕዝቡ መንግሥትን የሚቃረን ነገር መናገር ያስፈራዋል፡፡ አብዛኛው ሰው ፖለቲካ ከመናገር ይቆጠባል፡፡ የቻይና ባለሥልጣናት እነሱ የሚተዳደሩበትን ዓይነት ሥርዓት አጋር በሚሏቸው መንግሥታትም ቢተገበር የሚመርጡ ናቸው፡፡ የቻይና መንግሥት በአፍሪካ ተመሳሳይ አቋምና ፖሊሲ የሚያራምዱ አገሮችን ማየት ይፈልጋል፡፡ የምዕራብ መንግሥታት ለዓመታት ቻይና ዴሞክራሲያዊ ሥርዓት እንድታራምድ ሲወተውቱ ቆይተዋል፡፡ ይሁንና አልተሳካላቸውም፡፡ እንደማስበው ቻይናውያን በኢትዮጵያ እየሆነ ባለው ነገር ብዙም ደስተኞች አይደሉም፡፡ የኢትዮጵያ አካሄድ እነሱ ከሚከተሉት መንግሥታዊ ሥርዓት ጋር የሚቃረን ነው፡፡ ቢጤያቸውን ቢያገኙ ግን አይጠሉም፡፡
ሪፖርተር፡- ከሁለት ዓመታት ባነሰ ጊዜ ውስጥ የቻይና የውጭ ጉዳይ ሚኒስትር ዋንግ ዩ ኢትዮጵያን በተደጋጋሚ ጎብኝተዋል፡፡ በቅርቡ ባደረጉት ጉብኝትም የቻይና ትኩረት በሁለቱ አገሮች መካከል ‹‹የጋራ ፖለቲካዊ መተማመን›› እንዲፈጠር ማድረግ የሚለው አንደኛው አጀንዳ እንደሆነ ገልጸዋል፡፡ ይህ ምንን ያመለክታል?
አቶ ጌዲዮን፡- በኢትዮጵያ የሚታየው ሪፎርም ከቻይና ጋር የነበረው ፖለቲካዊ ግንኙነት ላይ መለያየትን የሚያመላክት ቢሆንም፣ ቻይና ኢትዮጵያን ለምዕራባውያን መተው አትፈልግም፡፡ ከአዲሱ አስተዳደር ጋር ያላቸውን ግንኙነት ማደስ እንደሚፈልጉና በአጋርነት ለመቀጠል እንደሚያስቡ ለማረጋገጥ ያለመ ጉብኝት ነው፡፡ በኢትዮጵያ ላይ ስትራቴጂካዊ ፍላጎት ስላላቸው ያንን በቀላሉ ማጣት አይፈልጉም፡፡ ኢትዮጵያ ሁለተኛውን የቻይና አፍሪካ ፎረም አስተናግዳ ነበር፡፡ በዚህ ሳቢያ ቻይና ሦስተኛውን ፎረም በቤጂንግ ስታዘጋጅ 48 የአፍሪካ መሪዎች ታድመው ነበር፡፡ ይህም ኢትዮጵያ ምን ያህል ለቻይና ወሳኝ አገር መሆኗን ያስመሰከረ ውጤት ነበር፡፡ ኢትዮጵያ በአፍሪካም ሆነ በሌላውም አካባቢ ያላት ጠንካራ የዲፕሎማሲ አቅም ሌላው ቻይና አሁንም ከኢትዮጵያ ጋር ያላትን ግንኙነት እንዳታቋርጥ የሚያስገድዳት ጉዳይ ነው፡፡ የውጭ ጉዳይ ሚኒስትሩ ጉብኝትም ቻይና ከኢትዮጵያ ጋር ባላት ግንኙነት ውስጥ አሁንም ፍላጎቷን እንደምታጠናክር የሚያረጋግጥ፣ ብሎም የአዲሱ አመራር ፍላጎቶችን ለማወቅ ታስቦም ሊሆን ይችላል፡፡ 
ሪፖርተር፡- ኢትዮጵያ በቻይናና በአሜሪካ መካከል ባሉ አለመግባባቶች በተለይም በንግድ ጦርነት ሳቢያ ተጎጂ ሆናለች ማለት ይቻላል? በምሥራቅ አፍሪካ ዋነኛ የአሜሪካ አጋር በመሆኗ ቻይና ይህንን አጋጣሚ እንደ ምክንያት በመጠቀም በኢትዮጵያ ላይ ጫና ማሳደር የምትችልበት ዕድል ይኖራታል?
አቶ ጌዲዮን፡- በእኔ ምልከታ በማደግ ላይ ያሉ አገሮች በጥቅሉ ከንግድ ጦርነቱ ተጠቃሚ ናቸው፡፡ አጋጣሚው ለእነዚህ አገሮች የግብርና ምርቶች የበለጠ የገበያ ዕድል ይፈጥራል፡፡ ከዚህ ቀደም ከአሜሪካ ይቀርቡ የነበሩ እንዲህ ያሉ ሸቀጦች በታሪፍ ምክንያት ስለተቋረጡና ሁለቱ አገሮች አንዱ የአንዱን ምርት ከመግዛት እየታቀቡ በመሆኑ፣ ታዳጊ አገሮች የገበያ አጋጣሚውን ያገኛሉ፡፡ ይህ ለኢትዮጵያም ጥሩ አጋጣሚ ነው፡፡ ችግሩ ግን ኢትዮጵያም ሆነች የተቀረው አፍሪካ ከወጪ ንግድ ይልቅ ገቢ ንግድ ላይ የተመሠረተ ኢኮኖሚ ያላቸው መሆኑ ነው፡፡ አገሮቹ ወደ ውጭ የሚልኩት ብዙ ምርት የላቸውም፡፡ አጋጣሚውን ለመጠቀም የሚያስችል የምርት ሒደትና የእሴት ጭማሪ ማድረግ ይጠበቅባቸዋል፡፡ 
ሪፖርተር፡- ቻይና በኢትዮጵያ ላይ ያላትን 13.5 ቢሊዮን ዶላር የሚገመት ዕዳ ለማስመለስ እንደ ኢትዮጵያ አየር መንገድ ያሉ አትራፊ ኩባንያዎችን ልትወርስ የምትችልበት ሥጋት ይታይዎታል?
አቶ ጌዲዮን፡- ሊሆን የሚችል ነገር ነው፡፡ ቻይና ‹አንጎላ ሞድ› እየተባለ የሚጠራ አካሄድ አላት፡፡ አንጎላ ሞድ የተሰኘው አሠራር ዕውቅና ያጋገኘው የአንጎላ መንግሥት ከቻይና ለተበደረው ገንዘብ የነዳጅ ሀብቱን ማስያዣ ይሆነው ዘንድ በማዋሉና ብድሩን በወቅቱ መክፈል ባለመቻሉ ምክንያት፣ የቻይና መንግሥት ብድሩ እስኪከፈለው የነዳጅ ኩባንያዎችን መውረሱ አንጎላ ሞድ የሚባለውን ስያሜ አስገኝቷል፡፡ በቅርቡ በዛምቢያም ተመሳሳይ ሁኔታ ተከስቷል፡፡ የዛምቢያ ኢነርጂ አምራች ኩባንያ በቻይና ተወርሷል፡፡ ቻይናውያን አትራፊ የመሰላቸውን ዘርፍ ወይም ተቋም ለዕዳ ማስያዣነት በማዋል ገንዘባቸውን ያስመልሳሉ፡፡ የኢትዮጵያ አየር መንገድም የቻይናን ፍላጎት ሊያሟላ የሚችል ኩባንያ ነው፡፡ ባለዕዳ እስከሆንክ ድረስ የምትባለውን ለመፈጸም ትገደዳለህ፡፡ 
ሪፖርተር፡- መንግሥት በከፍተኛ ወለድ የሚገኙ ብድሮችን ለማቆም ተገዷል፡፡ አቅሙ ስለሌለው ብቻም ሳይሆን፣ እንደ የዓለም ባንክና የዓለም ገንዘብ ድርጅትም ባቀረቡት የመፍትሔ ሐሳብ ጫና ነው መንግሥት በአብዛኛው ከቻይና ይገኙ የነበሩትን የአጭር ጊዜ ከፍተኛ ወለድ ብድሮችን ለማቆም የተገደደው፡፡ ይህ ለቻይና በኢትዮጵያ ሁኔታ መከፋት ሌላው ምክንያት ነው ሊባል ይችላል?
አቶ ጌዲዮን፡- ቻይናውያን በኢትዮጵያ ጠንካራ መንግሥት እንዳለ ይገነዘባሉ፡፡ ቢሮክራሲው በጣም ጠንካራ ነው፡፡ ይህም እምነት እንዲጥሉበት ያደርጋቸዋል፡፡ የኢትዮጵያ መንግሥት ያለበትን ዕዳ መክፈል እንደሚችል ያውቃሉ፡፡ ይሁን እንጂ የወጪ ንግዱ በየጊዜው እየወረደ በመጣበት ወቅት፣ በየሦስት ወራት ዕዳውን መክፈል ለዚህ መንግሥት ምን ያህል ፈታኝ እንደሚሆንበት መገንዘብ አለብን፡፡ ይህ ለሁለቱም መንግሥታት አሳሳቢ ጉዳይ ይመስለኛል፡፡ ምናልባት ከዓለም ባንክና ከዓለም የገንዘብ ድርጅት (አይኤምኤፍ) በኩል በቻይና ላይ የመጣው ተቀናቃኝነት ለአዲሱ የመንግሥት አስተዳደር ስትራቴጂካዊ ነው፡፡ እነሱ ለመንግሥት የገንዘብ ድጋፍ እያደረጉ ነው፡፡ የኢትዮጵያ የውጭ ጉዳይ ፖሊሲ ወደ ምዕራቡም ወደ ምሥራቁም እንዲያተኩር ተደርጎ የተቀረፀ ነው፡፡ ለዓመታት ወደ ቻይና እንዲያይ ያስገደደው ከምዕራብ አገሮች የሚያገኘው ድጋፍ በጤና፣ በትምህርት፣ በፀረ ሽብርና በመሳሰለው ላይ ብቻ ያተኮረ ሆኖ በመቆየቱ ነው፡፡ በአንፃሩ ከቻይና እንደ መንገድ፣ ባቡርና ሌሎችም ትልልቅ መሠረተ ልማቶችን ለመገንባት የሚያስችል ድጋፍ በማግኘቱ ነው ወደ ቻይና ያደላ የውጭ ግንኙነት ፖሊሲ ሲተገበር የቆየው፡፡ ከጃፓንና ከህንድ ጋር የዲፕሎማሲው ግንኙነት እንዲጠናከር ሲደረግ ቆይቷል፡፡ እንደማስበው በአዲሱ አስተዳደር ወደ አንድ ወገን ያዘነበለውን የውጭ ግንኙነት ፖሊሲ ሚዛን ወደ ማስተካከሉ ሥራ የተገባ ይመስለኛል፡፡
ሪፖርተር፡- በምዕራቡ መንግሥታት ዘንድ የጠቅላይ ሚኒስትር ዓብይ ፖለቲካዊ ለውጦች ተቀባይነት አግኝተዋል፡፡ ከቻይና በኩል ብዙም ይፋ የሆነ መግለጫ ሲሰጥበት አልሰማንም፡፡ ይህ ምን ሊያስከትል ይችላል?
አቶ ጌዲዮን፡- እንዳልኩት ከቻይና መንግሥታዊ ባህሪይ ውጪ የሆነ መንግሥት በኢትዮጵያ እየመጣ በመሆኑ፣ ለዚህ መንግሥት በይፋ ዕውቅና እንዲሰጡት አይጠበቅም፡፡ ቻይናን ሞዴል ያደረገ የልማት አካሄድ ነበር በኢትዮጵያ ሲተገበር የቆየው፡፡ የአፍሪካ መንግሥታት የቻይናን የልማት ሞዴል ለመከተል የፈለጉት በሥልጣን ላይ ያለው መንግሥታዊ ባህሪ የቱም ዓይነት ቢሆን የኢኮኖሚ ልማት ለማምጣት ስለማይቸግር ነው፡፡ አምባገነን መንግሥታት ትልቅ የኢኮኖሚ ለውጥ አሳይተዋል፡፡ ደቡብ ኮሪያ ለዚህ ተጠቃሽ ነች፡፡ ነገር ግን በዓረብ አብዮት ወቅት ያየነውና በእኛም አገር የታዘብነው፣ ዴሞክራሲያዊ መብቶችም እንደ ኢኮኖሚው ሁሉ አስፈላጊ መሆናቸውን ነው፡፡ ፍትሐዊነትና የሰብዓዊ መብቶች መከበር የግድ አስፈላጊዎች ሆነዋል፡፡
ሪፖርተር፡- የኢትዮጵያ ሹማምንት በቻይና ሕገወጥ ሀብት አካብተዋል እየተባሉ ይታማሉ፡፡ ቻይና በዚህ ተግባር እጇ አለበት በሚለው ይስማማሉ?
አቶ ጌዲዮን፡- ቻይና ብቻ አይደለችም ከአፍሪካ የሚሸሸውን ገንዘብ የምታስተናግደው፡፡ በርካታ የምዕራብ አገሮችም በሕገወጥ መንገድ ለሚጎርፈው ገንዘብ መዳረሻዎች ናቸው፡፡ ቻይናም ሆነች የምዕራብ አገሮች እንዲህ ያለው ጉዳይ ላይ ዝምታን ይመርጣሉ፡፡ ወደ አገሮቹ የሚጋዘው ገንዘብ አቅማቸውን ስለሚያፈረጥመው ከመቀበል አይቦዝኑም፡፡ ኢትዮጵያ በዚህ መንገድ የገንዘብ ሀብታቸውን ከሚያጡ አገሮች ተርታ መመደቧ የታወቀ ነው፡፡ ከጠቅላይ ሚኒስትር መለስ ዜናዊ ሕልፈት በኋላ ሰፊ የሙስና ወንጀል በኢትዮጵያ ተስፋፍቶ ቆይቷል፡፡ በመሆኑም በሕገወጥ መንገድ የሚሸሸው ገንዘብ ብዙም አያስገርምም፡፡  
ሪፖርተር፡- የቻይና በአፍሪካ ቆይታ ወደ ወታደራዊ ፍላጎት ተሸጋግሮ በምሥራቅ አፍሪካ የባህር ኃይል መሥርታለች፡፡ አንዳንዶች አፍሪካን በፖለቲካ የመቀራመት አካል ሲያደርጉት፣ ቻይና ግን ለኢኮኖሚ ፍላጎቶቿ ጥበቃና ከለላ ለመስጠት ያደረገችው እንደሆነ ትገልጻለች፡፡ እውነታው የቱ ነው?
አቶ ጌዲዮን፡- ቻይና ወደ አፍሪካ የመጣችው ዘግይታ ነው፡፡ ከቻይና አፍሪካ ትብብር ፎረም በኋላ በቻይናና በአፍሪካ መካከል ሁሉን አቀፍ የአጋርነት ግንኙነቱ እያደገ መጥቷል፡፡ የፖለቲካ፣ የኢኮኖሚ፣ የዲፕሎማሲና የንግድ ግንኙነት ላይ ተመሥርቶ የተዘረጋው ግንኙነት በርካታ ቻይናውያንንና ኩባንያዎቻቸውን ወደ አፍሪካ በገፍ እንዲመጡ አድርጓቸዋል፡፡ በአፍሪካ ካላቸው መጠነ ሰፊ የኢኮኖሚ ፍላጎትና አቅም አኳያ በአፍሪካ በሚታየው የሰላም ሁኔታ ሥጋት ቢገባቸው ምክንያታዊ ነው፡፡ እየተስፋፋ በመጣው የንግድና የኢኮኖሚ አቅማቸው ሳቢያ እንደማስበው ወታደራዊ ኃይላቸውንም ማምጣታቸው ሊያስማማ የሚችል ምክንያት ነው፡፡ ከዚህ ቀደም ቻይናውያን በሌሎች አገር ውስጣዊ ጉዳይ አንገባም ይሉ ነበር፡፡ አሁን ግን ይህ እየተለወጠ ይመስለኛል፡፡
ሪፖርተር፡- በርካታ የምዕራብ አገሮች በአፍሪካ ቀንድ ዙሪያ በተለይም እንደ ጂቡቲ፣ ሶማሊያና ኤርትራ ባሉት አገሮች ውስጥ ሰፊ ወታደራዊ ይዞታዎችን አደራጅተዋል፡፡
አቶ ጌዲዮን፡- ቀይ ባህር በዓለም በጣም ሥራ የሚበዛበት የመርከቦች መተላለፊያ ክፍል ነው፡፡ የንግድ መስመሮቹ ጥበቃ ያስፈልጋቸዋል፡፡ መርከቦቹም ጥበቃ ይፈልጋሉ፡፡ በመሆኑም ወታደራዊ ይዞታዎቹ ለደኅንነት ከለላ የሚሰጡ ናቸው፡፡ በየቀኑ ወደ ቻይና የሚደረጉ ጉዞዎች በርካታ ናቸው፡፡ እንደማስበው ይህ የኢኮኖሚ አቅሟ ነው ቻይናን በአፍሪካ ወታደራዊ ይዞታዎች እንዲኖሯት ያስገደዳት፡፡
FacebookTwitterLinkedInShare
‹‹ከ6.5 ቢሊዮን ዶላር በላይ የሚፈልጉ የኤሌክትሪክ ኃይልና የትራንስፖርት ፕሮጀክቶችን በመንግሥትና በግል አጋርነት ለማከናወን የጨረታ ሒደት እየተጠበቀ ነው››
9 December 2018
ብርሃኑ ፈቃደ
ተሾመ ታፈሰ (ዶ/ር)፣ የገንዘብ ሚኒስትር ዴኤታ
ተሾመ ታፈሰ (ዶ/ር) ዋና ዳይሬክተር በመሆን በቅርቡ በአዋጅ የተቋቋመውን የመንግሥትና የግል ዘርፍ አጋርነት ዳይሬክቶሬት ጄኔራል የተሰኘውንና በገንዘብ ሚኒስቴር ሥር የሚገኘውን መሥሪያ ቤት በዋና ዳይሬክተርነት እንዲመሩ ተመድበው ሲሠሩ ቆይተዋል፡፡ በአሁኑ ወቅት የገንዘብ ሚኒስትር ዴኤታ ሆነው መሾማቸው ቢታወቅም፣ ይኼንን ቃለ ምልልስ የሰጡት ግን ከአዲሱ ሹመታቸው ቀደም ብሎ ነበር፡፡ መንግሥት በግልና በመንግሥት አጋርነት አማካይነት ቢያንስ ከ6.5 ቢሊዮን ዶላር ያላነሰ ገንዘብ የሚጠይቁ 17 ፕሮጀክቶችን ለመገንባት መወሰኑን በማስመልከት መግለጫ ከሰጡ በኃላ ዝርዝር ጉዳዮቹ ምን እንደሚመስሉ አንባብያን ጥያቄ ሲያቀርቡ ቆይተዋል፡፡ ይኼንኑ ጥያቄ ሊያስተናግድ ይችላል በማለት ከተሾመ (ዶ/ር) ጋር የተደረገውን ቃለ ምልልስ ብርሃኑ ፈቃደ እንደሚከተለው አጠናቅሮታል፡፡
ሪፖርተር፡-  የመንግሥትና የግሉ ዘርፍ አጋርነት በሕግ ማዕቀፍ ቦርድ ተቋቁሞለትና ጽሕፈት ቤት ተከፍቶለት ሥራ ጀምሯል፡፡ ለረዥም ጊዜ ጥያቄ ሲቀርብበት የቆየ ጉዳይ ቢሆንም በአሁኑ ወቅት ወደ ሥራ ገብቷል፡፡ የዚህ ተቋም መመሥረት ምን ለማምጣት ነው ዓላማውስ ምንድነው?
ተሾመ (ዶ/ር)፡- የመንግሥትና የግሉ ዘርፍ አጋርነት እንደ ጽንሰ ሐሳብ የመንግሥትና የግል ድርጅቶች በተለይም በሕዝብ አገልግሎት ሰጪ መስኮችና በልማት ሥራዎች ላይ በጋራ በመሥራት ውጤታማና ለገንዘብ ተመጣጣኝ ዋጋ ለማምጣት ብሎም የሕዝብን ፍላጎት ለማርካት እንዲያስችል በግሉ ዘርፍ ውስጥ ያለውን ዕውቀትና ገንዝብ ወደ ሕዝብ አገልግሎት ሥራዎች በማምጣት በአጋርነት የሚሠሩበት ፕሮጀክት ነው፡፡ ይህ አሠራር በዓለም ተተግብሮ ውጤታማ ሆኗል፡፡ ውጤታማነቱም በተለይ ለዚህ ሥራ አግባብነት ያለው ሕግ፣ አግባብነት ያለው ተቋምና ተገቢው ሥርዓት ከተዘረጋለት ውጤታማነቱ አያጠያይቅም፡፡ እንዲሁ በዘልማድና ያለበቂ ዝግጅት ቢገባበት ግን ውጤታማ ላይሆን ይችላል፡፡ በኢትዮጵያ በግልና በመንግሥት መካከል በተለያዩ መስኮች ላይ አብሮ የመሥራት ልምድ ቢኖርም፣ በተሻለና ሥርዓት ባለው መንገድ እንዲሁም በተገቢው የፖሊሲና የሕግ ማዕቀፍ ኖሯቸው የተተገበሩ ፕሮጀክቶች ግን አልነበሩም፡፡ ከብዙ የምርምር ውጤቶችና ምክረ ሐሳቦች በኋላ እንዲሁም በመንግሥትም ጥናቶች ተደርገው፣ በመጨረሻም የመንግሥትና የግል አጋርነትን ለመተግበር የሚያስችል ፖሊሲ ፀድቋል፡፡ ከዚያም ባሻገር የአገሮችን ልምድ በመቀመርና የኢትዮጵያን ልዩ ሁኔታ በመመልከት፣ ከፍተኛ የልማት ሥራዎችን ለመሥራትና ለኢትዮጵያ ራዕይ መሳካት አስተዋፅኦ ሊያደርጉ የሚችሉ ሥራዎችን ለመሥራት ለመንግሥትና ለግል አጋርነት ማስፈጸሚያዎች የሕግ ማዕቀፎችም ወጥተዋል፡፡ አዋጅና ደንብ ወጥቷል፡፡ ዓለም አቀፍ ደረጃውን የጠበቀ የሕግ መመርያም በመዘጋጀት ላይ ነው፡፡ እንግዲህ ፖሊሲና ሕግ መኖሩ ብቻ ትግበራውን ዕውን አያደርገውም፡፡ ተቋም ያስፈልገዋል፡፡ ፕሮጀክቶችን ከመለየት ጀምሮ ወደ ጨረታ እስከሚገባበት ሒደት ድረስ ያለውን ሥራ የሚከታተልና የሚያፀድቅ አሥር አባላት ያሉት ቦርድ ተቋቁሟል፡፡ መንግሥትን በመወከል ሚኒስትሮች የተወከሉበት፣ ከግሉ ዘርፍም ልምድ ያላቸው ሁለት አባላት የሚሳተፉበት እንዲሁም የመንግሥትና የግል አጋርነት አስተዳደር ቦርድ ሥር የቴክኒክ ሥራዎችን፣ የማስተባበርና የማደራጀት ተግባራትን የሚያወጣ በጠቅላላው በአጋርነቱ ሊተገበሩ የሚችሉ ፕሮጀክቶችን እየለየና ከመንግሥት አካላት ጋር እየተባበረ በመሥራት ለቦርዱ የሚያቀርብ ጽሕፈት ቤት ተቋቁማል፡፡ ዳይሬክቶሬት ጄኔራል ጽሕፈት ቤቱ ራሱን በማደራጀት ላይ ይገኛል፡፡ ሥራው ዓለም አቀፋዊ በመሆኑ በመጀመሪያው ዙር የሚተገበሩ ፕሮጀክቶችም ከፍተኛ ልምድና ተሞክሮ ባላቸው ዓለም አቀፍ ተቋማት አማካይነት የሚታገዙ ይሆናሉ፡፡ ባለሙያዎቹም በዚህ መንገድ የተመደቡ ናቸው፡፡ ዓለም አቀፍ ልምድ ያላቸው አማካሪዎችም እያገዙን ነው፡፡ በመሆኑም ለመጀመሪያው ዙር በኤሌክትሪክ ኃይልና በትራንስፖርት መስክ ሊተገበሩ የሚችሉ ፕሮጀክቶች ጥናት ተካሂዶ፣ ጥናቱም ለቦርዱ ቀርቧል፡፡ ለቦርድ ከቀረቡት ፕሮጀክቶች ውስጥ 14 የኤሌክትሪክ ኃይል ፕሮጀክቶች፣ ሦስት የትራንስፖርት፣ በጠቅላላው ከ6.5 ቢሊዮን ዶላር በላይ የሚፈልጉ 17 ፕሮጀክቶች በመንግሥትና የግል አጋርነት እንዲከናወኑ ተወስኗል፡፡ በመሆኑም በኃይድሮ ኤሌክትሪክ አምስት፣ በሶላር ኃይል ስምንት፣ እንዲሁም የተመረተውን የኤልክትሪክ ኃይል ወደ ተጠቃሚው የሚያስተላልፉ የሰብስቴሽን ፕሮጀክቶችም እንዲተገበሩ ዝግጅቱ ተጠናቋል፡፡ በጥቂት ወራት ውስጥ ወደ ጨረታ ሒደት እንገባለን ብለን እናስባለን፡፡ ዓለም አቀፍና አገር አቀፍ ኩባንያዎችን በማስተባበር ወደ ግንባታ እንደምንገባ ተስፋ እንደርጋለን፡፡  
ሪፖርተር፡- በኃይድሮና በሶላር የኤሌክትሪክ ኃይል የሚያመነጩ እንዲሁም የመነጨውን ኃይል የሚያሰራጩ በጥቅሉ 14 ፕሮጀክቶችን ጠቅሰዋል፡፡ ሦስቱ የትራንስፖርት ፕሮጀክቶች የትኞቹ ናቸው?
ተሾመ (ዶ/ር)፡- በትራንስፖርት መስክ ያሉት ሦስት ፕሮጀክቶች በአንድ መስመር ያሉ ናቸው፡፡ ከአዳማ ጀምሮ እስከ ድሬዳዋ ባለው መስመር በሦስት ፕሮጀክቶች ተከፋፍለው የሚተገበሩ የፍጥነት መንገድ ፕሮጀክቶች ናቸው፡፡ ከአዳማ አዋሽ፣ ከአዋሽ ሚኤሶ፣ ከሚኤሶ ድሬዳዋ ባለው መስመር ለሚገነቡት የፍጥነት መንገዶች ግንባታ እስከ 1.1 ቢሊዮን ዶላር ተመድቧል፡፡ እነዚህ ፕሮጀክቶች በመንግሥትና በግል አጋርነት የሚገነቡ ሲሆኑ፣ የኢትዮጵያ መንገዶች ባለሥልጣንም በጉዳዩ ላይ የአዋጭነት ጥናት ሠርቶ እንዲያቀርብ መልዕክቱ ተላልፎታል፡፡ የአዋጭነት ጥናቱ ከቀረበ በኋላ በሕጉ መሠረት ተገቢውን ባለሙያና ባለሀብት በመለየት ወደ ጨረታ ሒደት እንገባለን፡፡ 
ሪፖርተር፡- የመንግሥትና የግሉ አጋርነት አሥር የቦርድ አባላት አሉት ብለዋል፡፡ የትኞቹ ሚኒስትሮችና የግል ዘርፍ ተወካዮች እንደተወከሉ ብናውቃቸው?
ተሾመ (ዶ/ር)፡- በአዋጁ መሠረት የአጋርነት ሥራው ከፖሊሲውም መረዳት እንደሚቻለው በመጀመርያው የፕሮጀክቶች ምዕራፍ መንግሥት ትኩረቱ በመሠረተ ልማትና በኃይል ዘርፍ ላይ ያተኮረ ሥራ መሥራት ነው፡፡ መንግሥት ኢትዮጵያን ወደ መካከለኛ ገቢ ካላቸው አገሮች ተርታ ለማስገባት እየሠራ ነው፡፡ እንዲሁም የአምስት ዓመቱን ዕቅድ ለማሳካት የተቀመጡ ፕሮጀክቶች አሉ፡፡ ከእነዚህ መካከል ከፍተኛ ድርሻ ያላቸው የኃይልና የትራንስፖርት ዘርፎችን የሚመለከቱት ናቸው፡፡ ከእነዚህም ውስጥ መንግሥት ከግሉ ጋር ተባብሮ ሊሠራባቸው የሚችላቸው 17 ፕሮጀክቶች ተለይተዋል፡፡ በመሆኑም ሕጉን ያወጣው አካል ወሳኝ ናቸው ብሎ ያመነባቸው ናቸው የተካተቱት፡፡ ለምሳሌ የገንዘብ ሚኒስትር ሰብሳቢ፣ የትራንስፖርት ሚኒስትር አባል፣ የውኃ መስኖና ኢነርጂ ሚኒስትር አባል፣ የኢትዮጵያ ብሔራዊ ባንክ ገዥ አባል፣ የብሔራዊ ፕላን ኮሚሽነር አባል፣ ከግሉም የኢትዮጵያ ንግድና ዘርፍ ማኅበራት ምክር ቤት በሕግ የግሉን ዘርፍ የሚወክል እንደመሆኑ መጠን ተጠይቆ የግሉን ዘርፍ ይወክላሉ ብሎ ያቀረባቸው ሁለት ተወካዮች ተካተዋል፡፡ የመንግሥትና የግል አጋርነት ዳይሬክቶሬት ጄነራል ዳይሬክተር እንደ ጸሐፊ በቦርዱ ውስጥ ይሳተፋሉ፡፡ በአጋነት የሚተገበሩት ፕሮጀክቶች ፍትሐዊነታቸው ምን እንደሚመስል ለመከታተል የፌደራል ጉዳዮች ሚኒስቴር የነበረው (የሰላም ሚኒስቴር) በአባልነት ይሳተፋል፡፡
ሪፖርተር፡- እነዚህ ፕሮጀክቶች በምን ያህል ጊዜ ውስጥ ሊተገበሩ ይችላሉ? ጨረታውስ የሚወጣው መቼ ነው?
ተሾመ (ዶ/ር)፡- ጨረታውን ለማውጣት የሚያስፈልጉ ሒደቶች አሉ፡፡ የተመከረባቸውና የተጠኑ፣ አስፈላጊነታቸውና የቴክኒክ ይዘታቸው በሚገባ የተተነተኑና የተለዩ ፕሮጀጀክቶች ለቦርድ ይቀርቡና ቦርዱም አስፈላጊነታቸውን ከመንግሥት ዓላማና ግብ ጋር መዛመዳቸውን በመለየት ብሎም በመንግሥት አቅም ብቻ የማይተገበሩ መሆናቸውን ሲገነዘብ፣ የመንግሥት ድርሻና የግሉ ዘርፍ ድርሻ በድርድር ተለይቶ ለጨረታ እንዲበቁ ውሳኔ ይሰጥባቸዋል፡፡ ሁሉም አዋጭ ፕሮጀክቶች በመንግሥትና በግል አጋርነት ይያዛሉ ማለት እንዳልሆነ መታወቅ አለበት፡፡ የመንግሥትና የግሉ ዘርፍ አጋርነት ቦርድ ሁሉንም የመንግሥት መሥሪያ ቤቶችም አያካትትም፡፡ በቦርዱ የተለዩት ፕሮጀክቶች ከታወቁ በኋላ የዳይሬክቶሬት ጄኔራሉ ጽሕፈት ቤት ፕሮጀክቶቹ ከሚተገበርባቸው መንግሥታዊ መሥሪያ ቤቶች (ኮንትራክቲንግ አውቶሪቲስ) በመገናኘት በተለዩት ፕሮጀክቶች ላይ ዝርዝር የአዋጭነት ጥናት እንዲዘጋጅ እናደርጋለን፡፡ ጥናቱ ከተዘጋጀ በኋላ ለቦርዱ ቀርቦ አዋጭነታቸውን በመመልከት ውሳኔ ይሰጥባቸዋል፡፡ ውሳኔ የተሰጠባቸው ፕሮጀክቶች እንዲተገበሩ ጨረታ ይወጣባቸዋል፡፡ ሆኖም የሚሳተፈው የግል ኩባንያ ማንነትና አቅም፣ ብቃትና ችሎታቸው ታይቶ ፍላጎት ላላቸው የጨረታ ሰነዱ ይላክላቸዋል፡፡ የጨረታ ሰነዱ የተላከላቸው ኩባንያዎች ለጨረታ ያቀረቡት የግንባታ ዝርዝር ሐሳብና ዋጋ ታይቶና ከሚመለከታቸው መንግሥታዊ መሥሪያ ቤቶች ጋር የውል ስምምነት የሚፈረምበት አሠራር ይኖራል፡፡ የውል ስምምነት ከተደረገ በኋላ በኢትዮጵያ ሕግ መሠረት ቢያንስ ለ20 ወይም ለ25 ዓመታት ፕሮጀክቱን የሚያስተዳድር አንድ ኩባንያ ይቋቋማል፡፡ ይህ ኩባንያ የተፈረመውን ውል እያስተዳደረ ፕሮጀክቶችን መምራት ይጀምራል ማለት ነው፡፡ እንደ መንግሥትና የግሉ ዘርፍ አጋንርነት ዳይሬክቶሬት ጄኔራል ጽሕፈት ቤት፣ ለፕሮጀክቱ መተግበር የሚኖረን ሚና እዚህ ላይ ያበቃል፡፡ ነገር ግን በተገባው ውል መሠረት እየተተገበረ ስለመሆኑ የሚከታተል አንድ የፕሮጀክት አስተዳደር ቡድን ይቋቋማል፡፡ በዚህ ቡድን ውስጥ ከእኛ ተቋም የሚወከል ባለሙያ ይመደባል፡፡ በዚህ አግባብ ፕሮጀክቶችን እንከታተላለን፡፡ ዋናው የፕሮጀክት አስተዳደር፣ የቁጥጥር ብሎም የክትትል ሥራ ግን ፕሮጀክቶቹን የሚያስተገብረው ተዋዋይ የመንግሥት መሥሪያ ቤት ነው፡፡ ሒደቱን ማገዝ፣ የጨረታ ሒደቶችን መምራትና መከታተል እንዲሁም ሒደቱን አጠናቆ ውል ማፈራረም የእኛ ተቋም ሥራ ይሆናል፡፡ መቼ የሚለው ጥያቄ እንደ ፕሮጀክቱ ዓይነትና ባህርይ፣ እንደ ተዋዋዮቹ አካላት ድርድርና ስምምነት የሚወሰን ነው፡፡ እርግጥ በጨረታ ሰነዱ የሚመለከቱ ጉዳዮችና የጊዜ ሰሌዳዎች መኖራቸው የማይቀር ቢሆንም፣ በአብዛኛው በተዋዋዮቹ በሚገቡት ስምምነት የሚፈጸም ነው፡፡ በነገራችን ላይ የመንግሥትና የግል አጋርነት የሕግ ማዕቀፍ የመንግሥትና የግሉን ተዋዋይ አካላት በድርድር እንዲጨርሱ የሚያስችልና ፍላጎታቸውን እንዲያስተናግድ ታስቦ ገዳቢነት ያላቸው ጉዳዮች ክፍት እንዲደረጉ ታስቦበት የተዘጋጀ ነው፡፡ 
ሪፖርተር፡- በኤሌክትሪክ ኃይል አቅርቦት መስክ መሳተፍ የሚፈልጉ የውጭ ኩባንያዎች ከዘህ ቀደም በተደጋጋሚ ሲያነሱ የነበረው የኤሌከትሪክ ታሪፍ ማሻሻያ ይደረግ የሚል እንደነበር ይታወቃል፡፡ የታሪፍ ማሻሻያ እንደሚደረግ ሲጠበቅ ነበር፣ ማሻሻያ ተደርጓል ማለት ነው?
ተሾመ (ዶ/ር)፡- በታሪፍ ጉዳይ ላይ ማብራሪያ ለመስጠት እኔ ተገቢው ኃላፊ አይደለሁም፡፡ ነገር ግን እየሠሩበት እንደሆነ አውቃለሁ፡፡ ዝርዝር ነገሩን ለማወቅ ካስፈለገ የኢትዮጵያ ኤሌክትሪክ ኃይል ኃላፊዎችን ወይም የውኃ መስኖና ኤሌክትሪክ ሚኒስቴርን ማነጋገሩ ይበጃል፡፡ ከመንግሥትና ከግሉ ዘርፍ አኳያ በጥቅሉ ሲታይ ግን ይህ የታሪፍ ጉዳይ የድርድራቸው አካል ነው፡፡ የአገሪቱ ስታንዳርዶች አሉ፡፡ የግል ኩባንያዎች የኤሌክትሪክ ኃይል አምርተው ለመንግሥት ለመሸጥ በሚፈልጉበት ወቅት ሒደቱና አሠራሩን የሚመለከቱ ስታንዳርዶች አሉ፡፡ ይሁንና በርካታ አብሮ ለመሥራት የሚቀርቡ ጥያቄዎች በርካታ ናቸው፡፡ በቶሎ ሥራው እንዲጀመር እየወተወቱ ያሉ በርካታ ዓለም አቀፍ ኩባንያዎች አሉ፡፡ ዋስትና የሚሰጥ የመንግሥት የሕግ ማዕቀፍና ተቋም መፈጠሩ የውጭ የግል ኩባንያዎች እንዲጎርፉ አስችሏል፡፡ 
ሪፖርተር፡- የተለዩት ፕሮጀክቶች እንዲለሙ ከተለዩና ውሳኔ ከተሰጠ በኋላ ጨረታ ወጥቶ አሸናፊው ኩባንያም ከተሰየመ በኋላ ፕሮጀክቱን የሚመራ አንድ ራሱን የቻለ ኩባንያ ይቋቋማል ብለዋል፡፡ የዚህ ኩባንያ ልዩ ባህሪያት ምንድን ናቸው? ምን ዓይነት የተለየ ገጽታ ይኖረዋል?
ተሾመ (ዶ/ር)፡- ኩባንያው የግል ኩባንያ ነው የሚሆነው፡፡ የግል ኩባንያ ደግሞ በኢትዮጵያ ሕግ ማለትም በመንግሥትና በግል ዘርፍ ሕግ መሠረት እንዲለማ የተወሰነውን ፕሮጀክት ለማስተዳደር የሚያስችል አቅምና ብቃት ያለው የግል ተቋም ነው የሚሆነው፡፡ እንደየ ፕሮጀክቱ ሁኔታም የኩባንያዎቹ ማንነትና አቅም፣ ብቃትና ችሎታቸው እንደሚሰማሩበት የሥራ መስክም ይለያያል፡፡ አብዛኛውን ሥራቸውን የሚወስነው የፕሮጀክት ስምምነቱ ሰነድ ነው፡፡ ሕጋዊ ሰውነት ያላቸው፣ ተጠያቂነት ያለባቸው፣ መብትና ግዴታቸው በሕግ የተደነገጉ ኩባንያዎች ናቸው፡፡
ሪፖርተር፡- የመንግሥትና የግል አጋርነት የሚያመጣቸው ፕሮጀክቶች በታችኛው ተጠቃሚው ሕዝብ ላይ ጫና ያሳድራሉ፣ ዋጋ ይጨምሩበታል የሚሉ ሥጋቶች ይነሳሉ፡፡ ለምሳሌ የግል ኩባንያዎች በዚህ ማዕቀፍ የሚሳተፉት ትርፍ ለማግኘት ነው፡፡ ትልልቅ ፕሮጀክቶች ውስጥ የሚሳተፉት የግል ኩባንያዎች ካላቸው የኢንቨስትመንት ድርሻ አኳያ ትርፍ ማግኘት ስለሚፈልጉ ሕዝቡ የሚባለውን ያህል ተጠቃሚ አይሆንም የሚሉ ሥጋቶች ይነሳሉ፡፡ መንግሥት ለእነዚህ ሥጋቶች ያያቸው ነገሮች አሉ?
ተሾመ (ዶ/ር)፡- እንዲህ ያሉ ሥጋቶችን የሚመለከቱ ጉዳዮች በፖሊሲው ተካተዋል፡፡ የፖሊሲው ትኩረት አንደኛውና ዋናው ጉዳይ የሕዝብን ጥቅም ማረጋገጥ ነው፡፡ እርግጥ ነው የግሉ ዘርፍ ለትርፍ እንጂ ለፅድቅ አይመጣም፡፡ ሆኖም በዚህ ሒደት ውስጥ ሕዝብስ ምን ይጠቀማል የሚለው ታይቷል፡፡ ለምሳሌ የፍጥነት መንገድን እንውሰድ፡፡ የፍጥነት መንገድ የገነባው ኩባንያ በ20 ዓመታት ውስጥ የአገልግሎት ክፍያ በማስከፈል ያሰበውን ትርፍ ያገኛል ማለት ነው፡፡ በየጊዜው በሚታይ የዋጋ መለዋወጥ ምክንያት በየጊዜው ሒሳብ ልጨምር ቢል ግን ልክ አይመጣም፡፡ ስለዚህ እንዲህ ያሉ ጉዳዮችን ለመከላከል መንግሥት በድርድር ሒደት ወቅት በአግባቡ አቋሙን ያስታውቃል፡፡ ለምሳሌ ይኼንን ትርፍ ልታገኝ የምትችለው ከዚህ እስከዚህ ባለው ታሪፍ ስታስከፍል ነው፣ ከዚህ በላይ ግን ማስከፈል አይቻልም ወዘተ. የሚሉ አንቀጾች በድርድር ሒደቱ ውስጥ ሊካተቱ ይችላሉ፡፡ ኩባንያው ይህ አያዋጣኝም ካለና በመንግሥት ሐሳብ ካልተስማማ ፕሮጀክቱ ሊቀርም ይችላል፡፡ ወይም ደግሞ መገንባት አለበት ብሎ ካመነ፣ ኩባንያው ማስከፈል እስከሚፈቀድለት ታሪፍ ድረስ ይፈቀድለትና ከዚያ በላይ የሚመጣውን ግን መንግሥት እንዲሸፍን ሊስማማ ይችላል፡፡ መንግሥት እከፍላለሁ ብሎ በውል ይስማማል፡፡ ስለዚህ የግል ኩባንያው የሚያገኘው ትርፍ ሕዝብን ጫና ውስጥ እንዳይከት፣ የሕዝብን ጥቅም ለማስጠበቅ እንዲህ ያሉ መንገዶችና አካሄዶች ይኖራሉ፡፡ 
ሪፖርተር፡- የመንግሥትና የግሉ ዘርፍ የሚተገብራቸው ፕሮጀክቶችና አካሄዶቹ በአብዛኛው የሊበራል አካሄድ የሚከተሉ ይመስላሉ፡፡ ከዚህ በተጨማሪም ኢትዮጵያ በገባቸው ስምምነት መሠረት የሚጠበቅባትን ባትወጣ፣ የውጭ ኩባንያዎች ጉዳዩን ወደ ዓለም አቀፍ የፍትሕ ተቋማት በመውሰድ ዳኝነት መጠየቃቸው አይቀሬ የሚሆኑባቸው አጉዳዮች እየመጡ ነው፡፡ ስለዚህስ ጉዳይ ምን ዝግጅት ተደርጓል?
ተሾመ (ዶ/ር)፡- እኔ የሕግ ባለሙያ አይደለሁም፡፡ ነገር ግን እስከማውቀው ድረስ በሌሎች ሕጎች ያላየሁትና በመንግሥትና የግል አጋርነት ሕግ ውስጥ የተቀመጠው ነገር በሁለቱ ወገኖች መካከል አለመግባባት ከተፈጠረ በስምምነትና በውይይት ጉዳዩን መፍታት እንደሚችሉ፣ ይህ ባይሆን ግን ወደ ግልግል ዳኝነት መሄድ እንደሚችሉ ተቀምጧል፡፡ ዋናው ጉዳይ ግን በኮንትራት ስምምነታቸው መሠረት በኢትዮጵያ ሕግ የሚዳኙ ይሆናሉ፡፡ ይህ በጠቅላላው በመንግሥትና በግሉ ዘርፍ የሚተገበሩ ፕሮጀክቶችን የሚገዛ ማዕቀፍ ነው፡፡ መንግሥታዊውም የግሉ ዘርፍም ተዋናዮች በአገሪቱ ሕግ መሠረት ይዳኛሉ የሚለው መሠረታዊ ጉዳይ ነው፡፡ ነገር ግን እንደ ፕሮጀክቶቹና ድርድሮቹ ሁኔታ መሀል ላይ አለመግባባት ቢከሰት ሁለቱም ወገኖች በሚስማሙበት የሕግ ማዕቀፍ ለመዳኘት ስምምነት ሊያስሩ ይችላሉ፡፡ ስለዚህ በስምምነት ለመዳኘት እንደሚችሉ የሕግ አንቀጽ መቀመጡ በርካቶች ተመራጭ ያደረጉት ነው፡፡ በስምምነት የሚወሰን በመሆኑም ይህን ያህል ለኢትዮጵያ የሚያሠጋት ነገር አይኖርም፡፡
ሪፖርተር፡- በመንግሥትና በግሉ ዘርፍ አጋርነት የሚተገበሩ ፕሮጀክቶች ወይም የሚከናወኑ ሥራዎች ጊዜያዊ መፍትሔ እንጂ ዘለቄታዊ መፍትሔ አያመጣም በማለት የሚከራከሩ አሉ፡፡
ተሾመ (ዶ/ር)፡- በላይኛው ጥያቄ ውስጥ ከተንፀባረቀው አንድ ሐሳብ ልጀምር፡፡ የመንግሥትና የግሉ ዘርፍ አካሄድ ሊበራል ነው የሚለው ሐሳብ የተሳሳተ ነው፡፡ ከተፈጥሮው ስንነሳ በአብዛኛው የግል ኩባንያዎች ወይም የገበያ ኃይሎች የሚቆጣጠሩት፣ የመንግሥት ሚና የተገታበት አሠራር ነው ሊበራል የሚባለው፡፡ የመንግሥትና የግሉ ዘርፍ ግን ሁለቱንም አጣምሮ የያዘ ነው፡፡ እንዲያውም በርዕዮተ ዓለም ክርክር ውስጥ ካየነው የእኛ የመንግሥትና የግል አጋርነት ሥርዓት መሀል ላይ የሚገኝ ነው፡፡ በየትኛውም ሥርዓት ውስጥ መንግሥት ለሕዝቡ ማኅበራዊና ኢኮኖሚያዊ ፍላጎቶች መሟላት አገልግሎት የመስጠት ታሪካዊ ኃላፊነት አለበት፡፡ ነገር ግን ይህን ኃላፊነቱን ለግሉ ዘርፍ አሳልፎ ሊሰጠው ይችላል፡፡ ሊበራል መንግሥታት ሙሉ በሙሉ ለግሉ ዘርፍ ወግነው የሚሠሩ በመሆናቸውና የግሉን ዘርፍ ፍላጎቶች የሚያስጠብቁ በመሆናቸው በመንግሥትና በግሉ ዘርፍ የሚታየው ልዩነት እምብዛም ነው፡፡ በማደግ ላይ ባሉ አገሮች ውስጥ በተለይም ደግሞ ልማታዊ ወይም ሶሻሊስታዊ በሆኑ አገሮች ውስጥ መንግሥት የሰፊውን ሕዝብ ጥቅም የማስጠበቅ ኃላፊነት እንዳለበት ይታመናል፡፡ ስለዚህ መንግሥት እንቅስቃሴዎቹን በዚህ መነሻነት ይቃኛል ማለት ነው፡፡ እንደ እኛ አገር ልማታዊ መንግሥት ሲኖር አንደኛው ቁልፍ የመንግሥትና የግሉ ዘርፍ አጋርነትን የሚተገበርበት ምክንያት የሕዝብ ጥቅምን ለማስጠበቅ ነው፡፡ የመንግሥትና የግል ዘርፍ አጋርነት የመንግሥት ፈቃድ የተሰጠባቸውን ፕሮጀክቶች ይዞ በድርድር የሚተገብር አካል ነው፡፡ በዚህ ሒደት ኮንትራቱን የማስተዳደር፣ ሕጋዊ ማዕቀፉን፣ ተቋማዊ ማዕቀፉን የሚከታተለው መንግሥት ነው፡፡ ስለዚህም ምንጊዜም የሕዝብ ጥቅም መረጋገጡን፣ የአገር የልማት ዕቅድ መተግበሩንና ፕሮጀክቶቹ እንደታሰቡት መፈጸማቸውን ሁሉ ይቆጣጠራል፡፡ ስለዚህ የመንግሥትና የግሉ ዘርፍ አጋርነት ሊበራል ነው ከማለት ይልቅ ‹ሚስቶ› የሆነ የጋራ ተግባር ነው ማለት ነው፡፡ እንዲያውም በአግባቡ በሕግና በሥርዓት ከተመራ የግሉን ዘርፍ ሀብት ወደ መንግሥት በማምጣት ሰፊ ሥራ ሊሠራበት እንደሚችል ከደቡብ ኮሪያና ከቻይና ታይቷል፡፡ የእነዚህ አገሮች የልማት ሚስጥር ይኼው ነው፡፡ የግሉን ዘርፍ ሀብት መንግሥት ወደሚፈልገው የልማት ሥራ ማምጣት በመቻላቸው በከፍተኛ ደረጃ ያደጉ አገሮች ለመሆን በቅተዋል፡፡  የአገራችን የግል ዘርፍ እንዲያድግ መንግሥት ድጋፍ መስጠት እንዳለበት አስቀምጧል፡፡ በመሆኑም ማንኛውም የውጭ ኩባንያ በመንግሥትና በግሉ ዘርፍ የሚተገበሩ ፕሮጀክቶች ውስጥ ሲወዳደር፣ ከአገር ውስጥ የግል ባለሀብት ጋር በመሆን የሚሳተፍ ከሆነ ማበረታቻ ይታሰብለታል፡፡ በኩባንያው ማኔጅመንት ውስጥ እስከ 40 በመቶ ኢትዮጵያውያን ባለሙያዎችን ካሳተፈ፣ ከሚቀጥራቸው ሠራተኞች ውስጥ እስከ 60 በመቶ ኢትዮጵያውያንን ካሳተፈ ማበረታቻ ይደረግለታል፡፡ ይህ ቀላል ማበረታቻ አይደለም፡፡ የውጭ ባለሀብቶች አሸንፈው ፕሮጀክቶችን መረከብ ይፈልጋሉ፡፡ ለማሸነፍ ደግሞ ነጥቦች ማግኘት ያስፈልጋቸዋል፡፡ ነጥብ ለማግኘት ደግሞ ከአገር ውስጥ ባለሀብቶች ጋር በቅንጅት መግባታቸው የማይታለፍ ይሆንባቸዋል ማለት ነው፡፡
ሪፖርተር፡- በመንግሥትና በግል አጋርነት ማዕቀፍ ውስጥ የሚመለከታቸው መንግሥታዊ መሥሪያ ቤቶች ዓለም አቀፍ ልምድ ካላቸው ኩባንያዎች ጋር ይደራደራሉ፡፡ የኢትዮጵያ የድርድር አቅም ምን ያህል ነው? የመደራደር ችሎታችንስ እንዴት ነው የታየው?
ተሾመ (ዶ/ር)፡- የድርድር አቅምን በተመለከተ በተግባር ያለውን ጉዳይ እንመልከት፡፡ አንድ የመንግሥት ተቋም እንበልና ካሉት 20 ፕሮጀክቶች ውስጥ አሥሩን ራሴ እሠራለሁ ብሎ በራሱ ፋይናንስና አቅም ሊገባ ይችላል፡፡ የተቀሩትን ግን ከዕውቀቱም ከልምዱም አኳያ የተሻለው የግሉ ዘርፍ ነው ብሎ ሊወስን ይችላል፡፡ ፍላጎት ያላቸው ኩባንያዎችም ይመጣሉ፡፡ ሥራውን በሚመለከት የሚደረገው ድርድር ኩባንያዎቹ እንዲሠሩት የሚፈለገው ሥራ የሕዝብ ጥቅም ማስጠበቁን፣ የጥራት ደረጃው ምን እንደሚሆን፣ ፕሮጀክቱ በምን ያህል ጊዜ ውስጥ እንደሚጠናቀቅና ወዘተ. አቋሙን ያስታውቃል፡፡ ያዋጣኛል በተባለው ጥራትና በሚፈለገው ጊዜ ውስጥ አቀርባለሁ የሚል ኩባንያ ሥራውን ይረከባል፡፡ የመንግሥት አቋም ግልጽ ነው፡፡ የሕዝብ ጥቅምን የማስጠበቅ ኃላፊነት የመንግሥት ተቋማት ቢሆንም የግል ኩባንያውም ይኼንኑ ተረድቶና ለዚሁ ተገዥ ሆኖ እንዲገባበት ነው የሚደረገው፡፡ መንግሥት የሕዝብ ጥቅም የሚያስጠብቀው ፕሮጀክት በሦስት ብር መገንባት አለበት ብሎ ሊነሳ ይችላል፡፡ ኩባንያው አያዋጣኝም አምስት ብር ነው ዋጋዬ ቢል መልሱ አጭርና ግልጽ ነው፡፡ አይሆንም አንደኛው ምላሽ ሲሆን፣ አማራጭ ካለ የለም በሦስት ብር ገንባና ትርፍ ካላገኘህ ቀሪውን ገንዘብ በ20 ዓመታት ውስጥ እንዴት እንደምታገኘው እንደራደር ሊለው ይችላል፡፡ በዚህ የማይስማማ ኩባንያ ሌላ ሥራ ይፈልጋል ማለት ነው፡፡ ሁለቱም እኩል የመደራደር አቅም አላቸው፡፡ እንግዲህ ድርድሩ እንዲህ ባለው ግልጽና መሠረታዊ ጉዳይ ግንዛቤ ሊያዝበት ይችላል፡፡ አንድ የማይካድ ነገር አለ፡፡ ከውጭ የሚመጡ ኩባንያዎች በሚሆኑበት ጊዜ ከዚህ አገር ያገኙትን ጥቅም ሙሉ በሙሉ ወደ ውጭ ገንዘብ ቀይረው ወደ አገራቸው የመውሰድ ፍላጎት እንዳላቸው ድርድር ላይ ሊያቀርቡ ይችላሉ፡፡ በዚህ ጊዜ መንግሥት በእጅጉ የሚፈልገው ፕሮጀክት ቢሆንና የሚፈለገውን ያህል የውጭ ምንዛሪ ማቅረብ ቢቸግረው፣ በተለያዩ ዘዴዎች የውጭ ተደራዳሪውን ኩባንያ ለማሳመን ጥረት ማድረግ ያስፈልገዋል፡፡ አሁን ገንዘቡ የሚመጣው በብድር አይደለም፡፡ ኩባንያዎቹ በቀጥታ ኢንቨስት የሚያደርጉበት ነው፡፡ የዚህ ጥቅሙ የብድር ዕዳ ጫና ለመቀነስ ማስቻሉ ነው፡፡ ከዓመታት በኋላ ገንዘቡ ወደ ውጭ እንዲወጣ በሚጠየቅበት ወቅት፣ እንዴት ይወጣል የሚለው ላይ የመደራደሪያ ዘዴን ማስቀመጥ ያስፈልጋል፡፡ 
ሪፖርተር፡-  ከተለዩት 17 ፕሮጀክቶች በዚህ ሁለት ዓመት ውስጥ የትኛው ተግባራዊ ሆኖ ሊታይ ይቻላል?
ተሾመ (ዶ/ር)፡- አብዛኞቹ የኤሌክትሪክ ኃይል ማመንጫ ፕሮጀክቶች ናቸው፡፡ የትኞቹ ከሁለተኛው የአምስት ዓመት ዕቅድ መጠናቀቅ በፊት ዕውን ይሆናሉ የሚለውን በተመለከተ፣ በዘርፉ ያለው ዕቅድ ውስጥ የተቀመጠው የሚመልሰው ነው፡፡ የኤሌክትሪክ ኃይልን በተመለከተ የውኃ፣ መስኖና ኤሌክትሪክ ሚኒስቴር ለየትኛው ፕሮጀክት ቅድሚያ መሰጠት እንዳለበት፣ በምን ያህል ጊዜ ውስጥ መገንባት እንዳለበትና አገልግሎት መስጠት እንዳለበት ዝርዝር ጉዳዩን እነሱ ናቸው የሚመልሱት፡፡ የእኔ ተቋም ሚና መሥሪያ ቤቶቹ ለመንግሥትና ለግል አጋርነት የመረጧቸው ፕሮጀክቶች በተገቢው መንገድ እንዲሳኩ ድጋፍ መስጠት ነው፡፡
ሪፖርተር፡- አንዳንዶቹ ፕሮጀክቶቹ ከዚህ ቀደምም በዕቅድ የነበሩ ናቸው፡፡ የኤሌክትሪክ ኃይል ማመንጫዎቹም ሆኑ የፍጥነት መንገዶቹ ከዚህ ቀደም በዕቅድ ተይዘው የነበሩ ናቸው፡፡ በመንግሥትና በግል ማዕቀፍ እንዲገነቡ ያስፈለገበት የስትራቴጂ ለውጥ ምንድነው?
ተሾመ (ዶ/ር)፡- የስትራቴጂ ለውጥ የለም፡፡ አዋጁ በመሀል ነው የመጣው፡፡ አዋጁ ከወጣ በኋላ እንዲተገበሩ የሚታሰቡ ትልልቅ ሜጋ ፕሮጀክቶች በመንግሥትና በግል አጋርነት አማካይነት እንዲገነቡ በመወሰኑ ሳይገነቡ ቆይተው የነበሩና እንዲገነቡ የሚታሰቡት በዚህ አኳኋን ይገነባሉ፡፡ ቀድሞም ኮንትራታቸውና ግንባታቸው ተጀምሮ የነበሩ ሥራዎች በዚያው እንዲቀጥሉ ተደገዋል፡፡
‹‹እውነተኛ ውድድር ሲመጣ ባንኮቻችንና የኢንሹራንስ ኩባንያዎቻችን መሸሸጊያቸው ኅብረተሰቡ ነው›› አቶ ፍቅሩ ፀጋዬ
23 December 2018
ዳዊት ታዬ
አቶ ፍቅሩ ፀጋዬ፣ የኢትዮጵያ የጠለፋ መድን አክሲዮን ማኅበር የቢዝነስ ዴቨሎፕመንትና የኮርፖሬት ጉዳዮች ኃላፊ
አቶ ፍቅሩ ፀጋዬ የኢትዮጵያ የጠለፋ መድን አክሲዮን ማኅበር የቢዝነስ ዴቨሎፕመንትና የኮርፖሬት ጉዳዮች ኃላፊና የቦርድ ጸሐፊ በመሆን እያገለገሉ ናቸው፡፡ በቢዝነስ አድሚኒስትሬሽን ከህንድ የማስትሬት ዲግሪያቸውን ሲያገኙ፣ በሰው ሀብት አስተዳደርና በተቋም ግንባታ፣ እንዲሁም በጋዜጠኝነትና በኮሙዩኒኬሸን መስክ ሁለት የማስትሬት ዲግሪዎችን ከአዲስ አበባ ዩኒቨርሲቲ አግኝተዋል፡፡  በተለይ በኢንሹራንስ ዘርፍ በርካታ የጥናት ወረቀቶች በማቅረብ የሚታወቁት አቶ ፍቅሩ፣ በአሜሪካ የፍሎላይፍ ኦፊስ ማኔጅመንት ኢንስቲትዩት ቻርተር፣ በዚሁ ኢንስቲትዩት የሪኢንሹራንስ ተባባሪ አስተዳዳሪ በመሆን እያገለገሉ በለንደን የቻርተርድ ኢንሹራንስ ኢንስቲትዩት ዕውቅና ካገኙባቸው መካከል ይጠቁሳሉ፡፡ በዚህ በርካታ የሥራ ልምዶችንና ተሞክሮዎችን ያካበቱት አቶ ፍቅሩ፣ በኢትዮጵያ የመድን ኢንዱስትሪ ውስጥ ከ13 ዓመታት በላይ እንዳገለገሉ፣ በተለይም በኢትዮጵያ መድን ድርጅት ውስጥ በልዩ ልዩ የሥራ መደቦች ውስጥ በኃላፊነት ሲያገለግሉ ቆይተዋል፡፡ ለውጭ የኢንሹራንስ ኩባንያዎች የኢትዮጵያ ገበያ መከፈት እንደሚኖርበት የጥናት ወረቀት አዘጋጅተው ለውይይት አቅርበዋል፡፡ ዳዊት ታዬ ይህንኑ የጥናት ወረቃታቸውን መሠረት በማድረግ አናግሯቸዋል፡፡
ሪፖርተር፡- የአገሪቱ የኢንሹራንስ ዘርፍ ደካማ ነው፡፡ ለአገራዊ ኢኮኖሚው እያደረገ ያለው አነስተኛ አስተዋጽኦ ዝቅተኛ ነው፡፡ ዘርፉ በዚህን ያህል ደረጃ ሊገለጽ የቻለው ለምንድነው?
አቶ ፍቅሩ፡- ይኼ የሆነበት ምክንያት የተለያየ ነው፡፡ የመጀመርያው ግን ኢንሹራንስ ኩባንያዎች ከሚሸጡት አገልግሎት ጋር የተያያዘ ነው፡፡ አንደኛ ሰው የሚገዛው የአገልግሎት የመድን ሸፋን ዓይነት ምንድነው? ብሎ ይህንን ከማቅረብ ጋር የተያያዘም ነው፡፡ ከኢንሹራንስ የሚገዛው መፍትሔ ነው፡፡ ችግር የሚቀርፍና ሽፋን የሚሰጥህን አገልግሎት ነው የምትገዛው፡፡ የኢትዮጵያን ስታይ ደግሞ ከ80 በመቶ በላይ የሚሆነው በግብርና ላይ ያለ ነው፡፡ ከተማ ላይ ያለውን ኮሜርሻል የሆነውን ኢንሹራንስ የሚፈልገው ሰው በጣም ዝቅተኛ ነው፡፡ 17ቱም የኢንሹራንስ ኩባንያዎች የሚሠሩት ይህንኑ ነው፡፡ አብዛኛውን የኅብረተሰብ ክፍል የሚሸፈን የኢንሹራንስ አገልግሎት የለም፡፡ የግብርና መድን ለአርብቶ አደሮች፣ ለአርሶ አደሮችና ዝቅተኛ ገቢ ላላቸው የሚሆን፣ በጥንቃቅንና አነስተኛ የተሰማሩ ተብሎ ለእነዚህ የሚሆን ኢንሹራንስ ይዘህ እስካልሄድክ ድረስ ኅብረተሰቡን ተደራሽ ማድረግ አትችልም፡፡ ስለዚህ የመጀመርያው ችግር የአገልግሎት አቅርቦት ነው፡፡ 
ሪፖርተር፡- እንዲህ ያለውን ሥራ ለመሥራት ኩባንያዎች የሚሰጡት ምክንያት አትራፊ አይደለም የሚል ነው፡፡ ነገር ግን እንደ ተቋም አትራፊ ሊሆን የሚችሉበትን አሠራር መዘርጋት አለመቻላቸው ለምንድነው? ችግሩስ ምንድነው?
አቶ ፍቅሩ፡- ብዙዎቹ ኩባንያዎች ትርፍ ነው የሚያስቡት፡፡ አትራፊ አይደለም ይላሉ፡፡ ለባለአክሲዮኖቻችን ትርፍ ማስገኘት አለብን፣ ዲቪደንድ መክፈል አለብን ይላሉ፡፡ ነገር ግን ኢንሹራንስ በባህሪው ብዙ ኅብረተሰብ በማቀፍ ላይ የተመሠረተ ነው፡፡ ኢትዮጵያ ውስጥ 100 ሚሊዮን ሕዝብ አለ ስትል በዚህ የሕዝብ ቁጥር የምትሰበስበው ዓረቦን በጣም ብዙ ነው፡፡ ከዚያ ማግኘት ይችላሉ፡፡ ከብዛት ማግኘት ይችላሉ፡፡ ሁለተኛ ዘመናዊ ማድረግ ነው፡፡ ብዙ ጊዜ የኢንሹራንስ ኩባንያዎችን አገልግሎት ውድ የሚያደርገው የሥርጭት ወጪ ነው፡፡ አገልግሎቱን ሰዎች ዘንድ ለማድረስ የሥርጭት ወጪው እስከ 50 በመቶ የሚደርስ መሆኑን ጥናቶች አሳይተዋል፡፡ ስለዚህ ቴክኖሎጂ ተጠቅመው አሁን ባለው አደረጃጀት መሥራት ይችላሉ፡፡ አሁን እነሱ አንድ ቅርንጫፍ ከፍተው ነው መሥራት የሚፈልጉት፡፡ ኦቨር ሄድ ኮስቱ ከፍተኛ ነው፡፡ ከዚህ ይልቅ ግን ባሉ መዋቅሮች ተጠቅመው ወጪ ቀናሽ ሥራ መሥራት ይችሉ ነበር፡፡ በመንግሥት ከአነስተኛና ጥቃቅን በብድርና ቁጠባ ተቋማት ጋር ሽርክና ፈጥረው ሊሠሩ ይችላሉ፡፡ ፖስታ ቤቶችን ጭምር ተጠቅመው መሥራት ይችሉ ነበር፡፡ ሌሎች አገሮች በፖስታ ቤቶችና በሱፐር ማርኬቶች ጭምር ኢንሹራንስ ይሸጣሉ፡፡ ከባንኮች ጋር ተቀናጅተው ‹ባንክ አሹራንስ› የሚባለውን መሥራት ይችላሉ፡፡ በአሁኑ ወቅት በኢትዮጵያ የባንክና የኢንሹራንስ ተደራሽነት እኩል አይደለም፡፡ ለምሳሌ የኢትዮጵያ መድን ድርጅትና የኢትዮጵያ ንግድ ባንክ አብረው ቢሠሩ ብዙ ነገር ሊቀየር ይችላል፡፡ የኢትዮጵያ ንግድ ባንክ ከ1,300 በላይ ቅርንጫፎች አሉት፡፡ የኢትዮጵያ መድን ድርጅት ደግሞ 100 ቅርንጫፎች ያሉት በመሆኑ አገልግሎቱን ለማስፋት የኢትዮጵያ ንግድ ባንክን ቅርንጫፍ ተጠቅሞ በሽርክና መሥራት ይችላሉ፡፡ ስለዚህ ወጪ በቀነሰ መንገድ ስለማይሠሩ ወጪያቸው ይንራል፡፡ አዋጪ አይሆንም ማለት ነው፡፡ ስለዚህ ወደ ሕዝቡ ገብተው ለመሥራት አልቻሉም፡፡ ኢትዮጵያ ውስጥ የነፍስ ወከፍ ገቢን አይተው፣ ኢኮኖሚውን እንቅስቃሴ አገናዝበው ለዚያ የሚሆን የተመጣጠነ አገልግሎት ይዞ ያለመምጣት ችግር በመኖሩ ዘርፉ ሊያድግ አልቻለም፡፡
ሪፖርተር፡- ስለዚህ የኢንሹራንስ ሽፋኑን ለማዳረስ እንደ መፍትሔ የሚቀርበው ምንድነው?
አቶ ፍቅሩ፡- መፍትሔው በጥራት ላይ የተመሠረተና ኅብረተሰቡን የሚጠቅም አገልግሎት ይዞ መምጣት ነው፡፡ ሁለተኛ ኢንሹራንስ ኩባንያዎች ወደ ኅብረተሰቡ መግባት አለባቸው፡፡ ለምሳሌ የጤና መድን ሽፋን መጥቶ ነበር፡፡ ይህ ሽፋን አሁን የሚሰጠው በጤና ጥበቃ ሥር ባለ ኤጀንሲ ሥር ሆኗል፡፡ ይህ የሚያሳየው ኢንሹራንስ ኩባንያዎች አዲስ አገልግሎት ይዘው ባለመወጣታቸው ነው፡፡ ገፍተው አዲስ ፕሮጀክት ይዘው አይመጡም፡፡ ስለዚህ በጤና መድን ሽፋኑ የጤና ባለሙያዎች ራሳቸው ኢንሹራንስ ሰጪ፣ ከሙያቸው ውጪ ተቆጣጣሪ ሆነው ሊሠሩ ነው ማለት ነው፡፡ መፍትሔው ኢንሹራንስ ኩባንያዎች በጥናት ላይ የተመረኮዘና ኅብረተሰቡን ሊያነቃ የሚችል አገልግሎት ማቅረብ ነው፡፡ ኅብረተሰቡን ያገናዘቡ አዳዲስ አገልግሎቶች ይዘው መምጣት አለባቸው፡፡ ብዙ አማራጮችን ማቅረብ ይኖርባቸዋል፡፡ ለምሳሌ ኢትዮጵያ ውስጥ እስከ 40 በመቶው ሙስሊም ኅብረተሰብ ነው ይባላል፡፡ ለእነሱ የሚሆን የኢንሹራንስ አገልግሎት አለ፡፡ በተለያዩ የዓረብ አገሮች ይህ የኢንሹራንስ አገልግሎት ይሰጣል፡፡ ይህ በባንኩ ዘርፍ ወለድ አልባ የባንክ አገልግሎት እንደሚባለው ማለት ነው፡፡ እንዲሁ ለሙስሊም ኅብረተሰብ የሚሆን ብዙ የመድን ሽፋን የሚሰጥበት አገልግሎት አለ፡፡ ይህንን ይዞ ለመሥራት የደፈረ ኩባንያ ግን የለም፡፡ ስለዚህ የኅብረተሰቡን ፍላጎት እያየ አገልግሎት የሚሰጥበት አሠራር መፈጠር አለበት፡፡   
ሪፖርተር፡- ሌላው ብዙ የአክሲዮን ኩባንያዎች ተደራሽነት ላይ ሳይሆን ዓመታዊ ትርፍ ላይ መንጠልጠላቸው የኢንሹራንስ ዘርፍ ዕድገት ላይ ተፅዕኖ አሳድሯል ይባላል፡፡
አቶ ፍቅሩ፡- ቢዝነስ ሲሠራ በአካውንቲንግም ‹ቢዝነስ ኮንትውኒቲ ፕሪንስፕል› የምንለው አለ፡፡ ቀጣይነት ያለው ሥራ ላይ መሠራት አለበት፡፡ አሁን እኮ የባንክና የኢንሹራንስ ተደራሽነት ስለሌለ ነው ኩባንያዎች እያደጉ ነው የሚባለው፡፡ ሁለተኛ ደግሞ የግሽበት ውጤት ሊሆን ይችላል፡፡ አምና የነበረ መኪና ዘንድሮ ሊጨምር ስለሚችልና ፕሪሚየሙ (ዓረቦን) እየጨመረ ስለሚመጣ ሊሆን ይችላል እንጂ አደገ የሚባለው ተደራሽነትን በማስፋት አይደለም፡፡ አሁንም ቢሆን ከ55 በመቶ በላይ የሚሆኑ የኢንሹራንስ ኩባንያዎች ቅርንጫፎች ከተማ ውስጥ ናቸው፡፡ ወደ ታች አልወረደም፡፡ ኅብረተሰቡ ከተማ ብቻ አይደለም ያለው ገጠርም ነው፡፡ ስለዚህ የኢንሹራንስ ኩባንያዎች ትርፍን ብቻ ማየት ሳይሆን ዘለቄታዊነትን ማሰብ አለባቸው፡፡ ዘለቄታ ላይ ወይም ለረዥም ጊዜ ትርፍ የሚያመጡ ሥራዎች ላይ የበለጠ ትኩረት ማድረግ አለባቸው፡፡ አንዴ ማክሮ ኢንሹራንስ ላይ ጥናት አድርገን ነበር፡፡ ከ15 ሚሊዮን በላይ አባወራ አርሶ አደሮች አሉ፡፡ እዚያ ውስጥ ገብተው ቢሠሩ በጣም ብዙ ቢሊዮን ብር የኢንሹራንስ ዓረቦን ይገኛል፡፡ አሥርና 15 ቢሊዮን ብር ዓረቦን ማግኘት ይቻላል፡፡ አሁን የኢንሹራንስ ኩባንያዎች በጥቅል ዓመታዊ ዓረቦናቸው 8.6 ቢሊዮን ብር ነው፡፡ ይህንን ቢሠሩ ግን ዓረቦኑን 20 ቢሊዮን ብር ሊያደርሱ ይችላሉ፡፡
ሪፖርተር፡- የአገሪቱ የኢንሹራንስ ኢንዱስትሪ በአፍሪካ ሆነ በምሥራቅ አፍሪካ ደረጃ ሲታይ ወደ ኋላ የቀረ፣ ተደራሽነቱ ከሁሉም ያነሰ መሆኑ ተገልጿል፡፡ ለዚህ ደግሞ እርስዎ አሁን የገለጹልኝ አንድ ጉዳይ ነው፡፡ ዋናው ጉዳይ ግን ዘርፉ ለውጭ ኩባንያዎች ያለመከፈቱ የፈጠረው ተፅዕኖ ነው ይባላል፡፡
አቶ ፍቅሩ፡- አዎ፡፡ አንዱ ምክንያት ዘርፉ ለውጭ ኩባንያዎች ክፍት አለመሆኑ ነው፡፡ አሁን ያሉት የኢንሹራንስ ኩባንያዎች ክሬሙን ነው ከላይ እየወሰዱ ያሉት፡፡ መርጠው ነው ኢንሹር የሚያደርጉት፡፡ ሁሉም ትርፍ ነው የሚያስበው፣ እሱ ነው ክሬሙ፡፡ መፍትሔ ግን እየሰጡ አይደለም፡፡ በአሁን ወቅት ግን ኬንያ ከኛ ብዙ ርቀት ሄዳለች፡፡ ዓመታዊ የዓረቦን መጠኗ ሁለት ቢሊዮን ዶላር ደርሷል፡፡ የእኛ በአጠቃላይ ሲታይ 280 ሚሊዮን ዶላር ነው፡፡ ከዚህ ውስጥ ከሕይወት ኢንሹራንስ ድርሻ 16 ሚሊዮን ዶላር ነው፡፡ እኛ ይህንን ሁሉ ሕዝብ ይዘን 16 ሚሊዮን ዶላር ከሕይወት ኢንሹራንስ ሲገኝ ኬንያ ከእኛ ከግማሽ በታች የሚያንስ 46 ሚሊዮን ሕዝብ ይዛ ከእኛ ጋር ፈጽሞ የማይገናኝ አፈጻጸም አላት፡፡ ስለዚህ ሌላውን ትተን የሕይወት ኢንሹራንስ ለውጭ ኩባንያ ብንከፍት ብዙ ሥራ ይሠራል፡፡ ለምሳሌ ኬንያ ውስጥ ማክሮ ኢንሹራንስ ነው ያስፋፉት፡፡ አሁን የእኛን ኩባንያዎች ብትጠይቃቸው ይህንን ጀምሩ ብትላቸው ቴክኖሎጂ ያስፈልገዋል ይሉሃል፡፡ ሌላም ምክንያት ያቀርባሉ፡፡ ኬንያ ውስጥ ግን ሁሉንም ነገር ተቋቁመው ውጤታማ የሚያደርጋቸውን መርጠው ነው ያስፋፉት፡፡ ኬንያን ከእኛ ጋር ስታወዳድር የተለየ ደረጃ ላይ አይደለንም፡፡ እንዲያውም የኛ ጂዲፒ ይበልጣል፡፡ ስለዚህ መንገዱን ማጣት ነው እንጂ ትርፋማ ማድረግ ይቻላል፡፡
ሪፖርተር፡- ኬንያ ከኢትዮጵያ በእጅጉ የተሻለ የኢንሹራንስ አገልግሎት መስጠት የቻለችው የውጭ ኩባንያዎችን ማስገባት በመቻሏ ነው ማለት ይቻላል?
አቶ ፍቅሩ፡- በሁለቱም ነው ጠንክረው የሚሠሩት፡፡ የውጭ ኩባንያ ይመጣል ማለት ሁላችንም ተጠራርገን እንወጣለን ማለት አይደለም፡፡ በጋራ የምንሠራባቸው መንገዶች አሉ፡፡ ለምሳሌ ሌሎች አገሮች ሕግ አውጪው ተስማሚ ይሆናል የሚለውን ሕግ ያወጣል፡፡ ለውጭ ኩባንያዎች በራቸውን ከፍተው ሲገቡ ሕጉ የሚለው እዚህ ከሠራህ ከምትቀጥረው ሠራተኛ 80 በመቶ ወይም 50 በመቶው የአገሬው ዜጋ መሆን አለበት ሊሉ ይችላሉ፡፡ አክሲዮን ሲሸጡ እዚህ ድረስ ነው መያዝ የምትችሉት ብለው ሕግ ያወጣሉ፡፡ ስለዚህ ቀስ በቀስ እየተለወጠ ይመጣል፡፡
ሪፖርተር፡- ሰሞኑን ባቀረቡት ጥናት ላይ የኢንሹራንስ ኢንዱስትሪው ለውጭ ኩባንያዎች ክፍት መሆን አለበት ብለዋል፡፡ እንዴት ?
አቶ ፍቅሩ፡- ይኼ ጉዳይ እኮ የአማራጭ ጉዳይ አይደለም፡፡ ገበያው መከፈት አለበት መባሉ የአማራጭ ጉዳይ አይደለም፡፡ አማራጩ መቼና እንዴት የሚለው ነገር ነው፡፡ ምክንያቱም ብዙ አስገዳጅ ነገሮች አሉ፡፡ ኢትዮጵያ ከዓለም ኢኮኖሚ ውጪ ደሴት ሆና ልትቀር አትችልም፡፡ የዓለም ንግድ ድርጅት አባል መሆን ግድ ነው፡፡ ገበያችሁን ክፈቱ የሚሉ ሌሎች ግፊቶችም አሉ፡፡ እስካሁን በይደር ያቆየነውን ገበያ የመክፈት ጉዳይ አሁንም ቆይ እየተባለ መቆየት አይቻልም፡፡ የሆነ ቦታ ላይ መወሰን አለበት፡፡ ይከፈት ከተባለም እኮ በአንዴ የሚሆን ነገር አይደለም፣ ጊዜ ይሰጣል፡፡ ግን መከፈት አለበት፡፡ ነገር ግን በየትኛውም መንገድ ቢሆን የምርጫ ጉዳይ አይደለም፡፡ ለምክክር የሚቀርበው እንዴትና መቼ ነው የሚሆነው የሚለው ነው፡፡  
ሪፖርተር፡- ከለውጡ ወዲህ እንደ ኢትዮ ቴሌኮም ያሉ ትልልቅ ተቋማትን ድርሻ ለመሸጥ ታቅዷል፡፡ ከዚህ አንፃር የፋይናንስ ተቋማትን በተመለከተ ግን ምንም አልተባለም፡፡
አቶ ፍቅሩ፡- ብሔራዊ ባንክ ይህንን በአንድ መመርያ ሊያነሳው ይችላል፡፡ የኢኮኖሚ ዘርፍ ፖሊሲ ይቀየር ሲባል መመርያ ያወጣል፡፡ ብሔራዊ ባንክ ማዕቀፍ እስኪያወጣ፣ ኩባንያዎችም አቅማቸውን እስኪገነቡ እንዴት የሚለውን ልንመልስ እንችላለን፡፡  አሠራሮቹን እንዴት እናድርጋቸው የሚለው ነው፡፡ አብረን እንሥራ? 50 በመቶ የአገር ውስጥ ኩባንያዎች በሽርክና እንሥራ? 50 በመቶ የውጭ ኩባንያዎች ይሁን? ወይስ 80 በመቶ የአገር ውስጥ ቀሪው የውጭዎቹ ይሆን? የሚሉ የተለያዩ አማራጮችን በማየት እንዴት አድርገን እንጀምረው የሚለው ተዘጋጅቶ ወደ ሥራ መግባት ይቻላል፡፡ መቼ ለሚለውም ደግሞ ዝግጅት እስክናደርግ ድረስ፣ ብሔራዊ ባንክ የፋይናንስ ቁጥሩን እስኪያጠናክር ድረስ፣ ኩባንያዎቹም ራሳቸውን ከጊዜው ጋር እስኪያዋህዱ ድረስና በቴክኖሎጂ እስኪደራጁና እስኪያጠናክሩ ድረስ ጊዜ ሊሰጥ ይችላል፡፡ ከዚህ ውጭ ግን ግዴታ ነው፡፡ ሁለተኛ የፋይናንስ ኢንዱስትሪው ጥሩ አትራፊ ነው፡፡ በየዓመቱ ይህንኑ ያሳውቃል፡፡ ነገር ግን ኅብረተሰቡ ከዚህ ዘርፍ ተጠቅሟል ወይ? ስትል እየተጠቀመ አይደለም፡፡
ሪፖርተር፡- ተጠቃሚ አይደለም ሲባል ከምን አንፃር ነው?
አቶ ፍቅሩ፡- ኅብረተሰቡ ከዚህ ዘርፍ እየተጠቀመ አይደለም የምለው ለምሳሌ ችርቻሮ ውስጥ ገብተው እየሰጡ አይደለም፡፡ ዛሬ እኔና አንተ ብድር ስጡን ብንል የሚሰጠን የለም፡፡ ሌሎች አገሮች ግን የብድር ታሪክህ ጥሩ እስከሆነ ድረስ ያበድሩሃል፡፡ ለቤት፣ ለመኪና፣ ለቤት ዕቃዎች፣ ወዘተ. ብድር ይሰጡሃል፡፡ ግዴታ ፎቅ ለመሥራት ወይም ኤክስፖርተር ስለሆንክ ብቻ ሳይሆን ብድር ሊሰጥህ ይገባል፡፡ ችግር ካለብህ ለችግርህ የሚሆን ብድር ልታገኝ ይገባል፡፡ ለገሬው የእርሻ መሣሪያ የሚያበድሩ ሁሉ አሉ ሌሎች ብዙ ነገሮች የሚያቀርቡ አሉ፡፡ ለኢንሹራንስም ደግሞ እንዲሁ የሚቀርብ ተስማሚ አገልግሎት የሚያቀርቡ አሉ፡፡ ስለዚህ ለኅብረተሰቡ ተደራሽ የሚሆኑ አገልግሎቶችን ስለማይሰጡ አብዛኛው ኅብረተሰቡ ተጠቃሚ አይደለም፡፡
ሪፖርተር፡- የውጭ ኩባንያዎች ቢገቡ እንዲህ ያለውን ክፍተት ሊሞሉ ይችላሉ የሚል እምነት እንዳለዎ ከጥናትዎ መገንዘብ ይቻላል፡፡ እነዚህ ኩባንያዎች ኢትዮጵያ ውስጥ ቢገቡ እንደ ተግዳሮትና መልካም ዕድል የሚያዩት ነገር ምንድነው?
አቶ ፍቅሩ፡- መልካም ዕድሉ ነፃ ገበያ ይኖራል፣ ውድድር ይኖራል፡፡ እኛ ዘንድ ሲገቡ  ተደራሽነትን ይጨምሩናል ውድድር ራሱ ከፍተኛ ተጠቃሚነት ያመጣል፡፡ ትክክለኛ አገልግሎት እንዲመጣ ያደርጋል፡፡ ውድድር ውስጥ ከገባህ ደግሞ ሰው የሚፈልገውን ነው የምታመጣው፡፡ አሁን ሞተር ኢንሹራንስ የሚገዛው ተገዶ ነው፡፡ ቦንድ የሚገዛው ቢድ ቦንድ አቅርብ ሲባል ነው፡፡ ይህንን ኢንሹራንስ ሳይሆን ታክስ በለው፡፡ ግዴታ ሲሆን ማለት ነው፡፡ እነዚያ ግን አስማምተውህ ጥቅሙን አሳይተውህና አስተምረውህ ነው አገልግሎታቸውን የሚሸጡልህ፡፡ ስለዚህ ጥቅሙን አይቶ መግዛትና ተገዶ መግዛት የተለያዩ ናቸው፡፡ ጥቅሙን ካላሳዩህ አትገዛም፡፡ ስለመጡ ብቻ አትገዛም፡፡ ያንን አገልግሎት የምንገዛቸው ጥቅሙን አሳይተውን ስለሚሸጡ ነው፡፡ ሁለተኛ ደግሞ ተቆጣጣሪው (ብሔራዊ ባንክ) አሁንም የአገር ውስጥ ኩባንያዎችን በመቆጣጠር ጠንካራ ነው፡፡ የውጭዎቹንም በአግባቡ ከተቆጣጠራቸው በሥርዓቱ እንዲሠሩና እንዲነግዱ ሊያደርጋቸው ይችላል፡፡
ሪፖርተር፡- ብሔራዊ ባንክ ይቆጣጠራል ሲባል ጡንቻ ማሳየት ብቻ አይደለም፡፡ ኃላፊነቱ የፋይናንስ ኢንዱስትሪው ተደራሽነት እንዲሰፋ፣ አሁን እየተነጋገርንበት እንዳለነው የውጭ ኩባንያዎችን ጠቀሜታ አውቆ ለዚያ የሚሆን መደላድል ሲፈጥርም ጭምር ነው፡፡ ከዚህ አንፃር ከተመዘነ አሁንም ደካማ ነው፡፡ ስለዚህ ብሔራዊ ባንክ የተጠናከረ አይደለም እየተባለ  እንዴት ነው የውጭ ኩባንያዎችን ሊያስተናግድ የሚችል አቅም የሚኖረው?  
አቶ ፍቅሩ፡- የቁጥጥር አቅሙን ማጠናከር አለበት፡፡ አቅሙን እንዲያጠናክር በተለያየ ጊዜ እኮ ድጋፍ እያገኘ ነበር፡፡ ይህንን የሚሰጡ የውጭ ሰዎች አሉ፡፡ ብሔራዊ ባንክ እነዚህን ነገሮች ተጠቅሞ ራሱን ማብቃት መቻል አለበት፡፡ ራሱን ሳያበቃ መቆጣጠር አይችልም፡፡ ቢያንስ ዘመናዊ ሆኖ ለመቆጣጠር የሚያስችለው ደረጃ ላይ መድረስ ይጠበቅበታል፡፡ ይኼ ሲባል ግን ለምሳሌ የኬንያን እየው፡፡ በምን ዓይነት ሰዎች ነው የሚመሩት? ይህንን ማየት ያስፈልጋል፡፡ ጥናት ማድረግ ሲባል እኮ ይህንን ማየት ነው፡፡ ተዓምር ይፍጠሩ አይደለም፡፡ ምን ዓይነት ሕግ ይዞ ነው? ምን ዓይነት ባለሙያዎችን ይዞ ነው የሚሠራው? በማለት ሩቅ ሳንሄድ ቅርባችን ያለውን የኬንያን አሠራር መመልከት ነው፡፡ ይህንን ተሞክሮ በመውሰድ በአጭር ጊዜ ራሱን ማዘጋጀት ይችላል ማለት ነው፡፡
ሪፖርተር፡- የውጭ ኩባንያዎች በዚህ ኢንዱስትሪ ውስጥ ገብተው እንዲሠሩ ለማስቻል ምን ያህል ጊዜ ያስፈልጋል? በእርስዎስ ግምት በምን ያህል ጊዜ ውስጥ ዕውን ይሆናል የሚል እምነት አለ? ወይም በምን ያህል ጊዜ ውስጥ ሊሆን ይገባል ብለው ያምናሉ?
አቶ ፍቅሩ፡- በእኔ እምነት ምንም መቆየት የሚያስፈልግበት ምክንያት አይመስለኝም፡፡ ምክንያቱም ብዙ ጊዜ እየተላለፈ ቆይ እንዘጋጅ እየተባለ የሚቆየው እስከ መቼ ነው? ተመሳሳይ ግጥም፣ ተመሳሳይ ዜማና ዘፈን እየሰማህ እስከ መቼ ትቆያለህ? ይህ ያሰለቻል፡፡ ሁሌም ለውጭ ኩባንያዎች ገበያው ሊከፈት ነው ሲባል ተረባርቦ አልተዘጋጀንም ይባላል፡፡ መጀመርያ ድጋፍ ሊሰጠን ይገባል ይባላል፡፡ አዎ ከለላ ያስፈልገናል፡፡ ግን ይኼ ነገር እየጠቀመ ያለው የተወሰኑ ባለሀብቶችንና ትርፍ የሚያገኙ ሰዎችን ነው፡፡ ኅብረተሰቡ አሁንም አልተጠቀመም፡፡ እውነተኛ ውድድር ሲመጣ ከከተማ አንወጣም የሚሉ ባንኮች መሸሸጊያቸው ኅብረተሰቡ ይሆናል፡፡ ወደ ታች ይወርዳሉ፡፡ ከተማ ላይ የተከማቹ ኢንሹራንስ ኩባንያዎቻችን እውነተኛ ውድድር ሲመጣ ትርፋቸውንም ቀንሰው ቢሆን ወደ ኅብረተሰቡ ይወርዳሉ፡፡ ምክንያቱም መሸሸጊያቸው ኅብረተሰቡ ይሆናል ማለት ነው፡፡ አሁን ግን ትልቅ የሆነውን የትርፍ ህዳፍ ላለማጣት ሲሉ መውጣት አይፈልጉም፡፡ እውነተኛ ውድድር ሲመጣ የውጭዎቹ መጥተው ወደ ታች ሄደው መሥራታቸውን ሲያዩ እነሱም ታች ሄደው መሥራት ይጀምራሉ፡፡
ሪፖርተር፡- ከዚህ ቀደም ምናልባትም ለዓመታት በፋይናንስ ኢንዱስትሪ ውስጥ የውጭ ኩባንያዎች ቢገቡ የአገር ውስጥ ኩባንያዎችን ያጠፋሉ በሚል ሲሰበክ ቆይቷል፡፡ የአገር ውስጥ ኩባንያዎችን ሊያጠፉ ይችላሉ የሚለው አመለካከት በእርግጥ ትክክል ነበር? ደግሞስ የአገር ውስጥ ኩባንያዎች አቅማቸው እስኪደራጅ የውጭ ኩባንያዎች አይግቡ የሚለውስ? በተለይ በአሁኑ ወቅት ሊያስኬድ ይችላል?
አቶ ፍቅሩ፡- ይህ ትክክል አይደለም፡፡ እኔ አሁን ባለኝ ግንዛቤና ባለኝ ልምድ ማንም አያጠፋንም፡፡ እንዲያውም ያሳድጉናል፣ ያሻሽሉናል፣ ያነቃቁናል፡፡ ምክንያቱም እነዚያ ሰዎች መጡ ማለት አገልግሎት ይሸጡልሃል፡፡ አገልግሎቱ ካልጣማቸው ኅብረተሰቡ አይገዛም፡፡ ኅብረተሰቡ ይዘውለት የመጡት አገልግሎት ካልጣመው ወደ ራሳችን ባንኮችና ኢንሹራንሶች ይመለሳል፡፡ ስለዚህ እንዴት ነው ሊያጠፉን የሚችሉት? ለምሳሌ ኬንያ ውስጥ ማን አጠፋቸው? ክፍት አድርገው እየሠሩ ነው፡፡ ገበያውን ክፍት በማድረጋቸው አገልግሎታቸው አርሶ አደሩና አርብቶ አደሩ ዘንድ ደረሰ፡፡ ቴክኖሎጂም ኢንሹራንሱም ሆነ ሌሎች አገልግሎቶችን ታች ድረስ እንዲዘልቅ ዕድል ሰጣቸው፡፡ ብዙዎችን ተጠቃሚ አደረገ፡፡ ስለዚህ መቼ ጠፉ? እንደውም ኬንያውያን ከእኛ በተሻለ የሁለት ቢሊዮን ዶላር ኢንዱስትሪ እንዲይዙ አስቻላቸው፡፡ እኛን በተለየ ሊያጠፉን ይችላሉ የሚባልበት ምክንያት ምንድነው? ነገሩ ከራሳችን ባህል ጋር የተያያዘ ሊሆን ይችላል፡፡ ለምሳሌ የውጭ ጠላት ሲመጣብን ተባብረን እናባርራለን፡፡ እንገፋለን፡፡ ከዚያ በኋላ የምንመሠርተው ሥርዓት ዴሞክራሲያዊ አይሆንም፡፡ ፋይናንሱ ላይ በተመሳሳይ አይግቡ ብለን እንታገላለን፡፡ አይግቡብን ብለን ተቆጣጣሪዎችን እንቀሰቅሳለን፡፡ ከዚያ በኋላ ግን እኛ አንሠራም፡፡ የሚፈለገውን አገልግሎት አንሰጥም፡፡ ከዚህ ከለላ እያተረፉ ያሉ ዘርፎች አሉ፡፡ እነሱ ደግሞ በጣም ግፊት ስለሚያደርጉና ስለሚታወቁ መንግሥትን በመቀስቀስ ጉዳዩ እንዳይነሳ ያደርጋሉ፡፡ ከዚያ ያንን የሚጠበቅባቸውን አገልግሎት ሳይሰጡ ይቀራሉ፡፡ አያተርፈንም ይላሉ፡፡ ለኅብረተሰቡ ሳይሆን ለባለሀብቶች ብቻ የሚሆን አገልግሎት ይዘው ይመጣሉ፡፡ ባለሀብት የሚሆኑ የባንክ አገልግሎት ይዘው ይመጣሉ፡፡
ሪፖርተር፡- አሁን ባለው ለውጥ ምክንያት መንግሥት የውጭ ኩባንያዎች በፋይናንስ ዘርፍ እንዲገቡ ለማድረግ የሚያስችሉ ምልክቶች እያሳየ ነው ብለው ያስባሉ? በጉዳዩ ላይ ምን እያደረገ ነው? ከዚህስ በኋላ ምን ያደርጋል ብለው ያምናሉ?
አቶ ፍቅሩ፡- መንግሥት ይህንን በደንብ ተረድቷል ብዬ አስባለሁ፡፡ ምክንያቱም ይህንን ጥናት ሳይደረግ ያነጋገርኳቸው ሰዎች ነበሩና ከዚያ የተረዳሁት ይህንን ነው፡፡ ኢንዱስትሪው ወደ ግል እንዲዞር ለማድረግ ፈተናዎቹን ተረድተዋል ብዬ ነው የማስበው፡፡ በተለይ የሕይወት ኢንሹራንስ አለማደጉ ግንዛቤ ተወስዶበታል፡፡ ማክሮ ኢንሹራንስ ለዓመታት በሙከራ ላይ ሆኖ ማደግ ያቃተው ነው፡፡ እዚህ ላይ የፈሰሰውን ፈንድ፣ የተደረገውን ዕርዳታና ፕሮጀክት ስታስተያየው አይገናኝም፡፡ እስከ መቼ ነው በሙከራ ደረጃ የሚቆየው? በሁለት እግሩ ይቆማል ተብሎ የሚጠበቀው? ስለዚህ እነዚህን ነገሮች ሁሉም አካላት፣ ብሔራዊ ባንክም በዚህ ጉዳይ አዎንታዊ ሆነው ይሠራሉ ብዬ አምናለሁ፡፡ ለምሳሌ መንግሥት በጣም ጠቃሚ ናቸው የሚባሉትን እንደ ቴሌ፣ ኤሌክትሪክ ኃይልና የኢትዮጵያ አየር መንገድ ለውጭ ገበያ ልከፍት ነው እያለ ብዙም ጥቅም የማያስገኝለትን የኢንሹራንስ ዘርፍ መከላከል ብዙ የሚያስኬድ አይደለም፡፡ ከዚህ አንፃር በአስተሳሰብ ደረጃም ለውጥ ይመጣል ብዬ አስባለሁ፡፡  ኩባንያዎቻችንም ከወዲሁ ራሳቸውን ማዘጋጀት አለባቸው፡፡ በሰው ኃይልና በቴክኖሎጂ ራሳቸውን ማደርጀት ጭምር ይጠይቃቸዋል፡፡ እንዲያውም ኩባንያዎቻችን ጠንከር ብለው ሁለት ሦስቱ መዋሀድ ሊኖርባቸው ይችላል፡፡
ሪፖርተር፡- እዚህ ላይ ግን የፋይናንስ ኩባንያዎች መዋሀድ ላይ የሚነሳ  ሥጋት አለ፡፡ ይህም  አብዛኛዎቹ የፋይናንስ ተቋማት አፈጣጠር ከብሔር ጋር የተያያዘ በመሆኑ ለተሻለ ነገር እንኳን ተዋሀዱ ቢባሉ አፈጣጠራቸው እንቅፋት ይሆናል የሚል ሥጋት በተደጋጋሚ መነሳቱ ነው፡፡ ከዚህ ጎን ደግሞ አገር በቀል ተቋማት ጠንክረው እንዲወጡ ከተፈለገ አሁን ያሉት ባንኮችና ኢንሹራንስ ኩባንያዎች በየራሳቸው ተዋህደው አምስትና ስድስት ጠንካራ ባንኮች፣ ስድስትና ሰባት ጥሩ ተፎካካሪ የሚሆኑ የኢንሹራንስ ኩባንያዎች መፈጠር አለባቸው ብለው ትንታኔ የሚሰጡ ባለሙያዎች አሉ፡፡ ነገር ግን እንዲህ ያለውን ነገር ለማድረግ አፈጣጠራቸው ተፅዕኖ አያሳድርም?
አቶ ፍቅሩ፡- ይኼ ጉዳይ በተደጋጋሚ ይሰማል፡፡ አንዳንዶቹ ባንኮችና ኢንሹራንስ ኩባንያዎች የተቋቋሙት ብሔርን መሠረት በማድረግ ነው የሚባል ነገር አለ፡፡ ሁለተኛ ደግሞ የተወሰኑ ሰዎች የያዙዋቸውም ናቸው የሚባል ነገር አለ፡፡ ነገር ግን የሞትና ሽረት ጉዳይ ሲመጣ ግን የማይስማሙበት ምክንያት አይታየኝም፡፡ ምክንያቱም ቢዝነስ ነው፡፡ አሁን እኮ በየኩባንያዎቹ ውስጥ ይህንን ጉዳይ የሚረዱ ባለሙያዎች አሉ፡፡ በየጊዜው ስትራቴጂ የሚያዘጋጁ ሰዎች አሉ፡፡ ይኼ ነገር አስገዳጅ ከሆነ ወደ አንድ የማይመጡበት ምክንያት የለም፡፡ ባለአክሲዮኖች ራሳቸው ያለውን ሥጋት ዓይተው ወደዚያ አስተሳሰብ ይሄዳሉ፡፡ ግን አሁን ባለው ሁኔታ ምቾት ላይ ናቸው፡፡ ትርፋማ ናቸው፡፡ ሁሉም ሰው ያንን አይፈልግም፡፡ ማንም ቢዝነሱን ሊያጣ አይፈልግም፡፡ ይህ ዘርፍ ከሌሎቹ ቢዝነሶች የበለጠ አትራፊ ነው፡፡ ኢንቨስተሮችን የሚስብ ዘርፍ በመሆኑ ማለት ነው፡፡ ግን አፈጣጠራቸውም ቢሆን ይስተካከላል፡፡
ሪፖርተር፡- እንዴት? በምን ዓይነት ዘዴ?
አቶ ፍቅሩ፡- አንድ መሥፈርት ከመጣ ይስተካከሉ፡፡ ለምሳሌ ብሔራዊ ባንክ ካፒታላችሁን አሳድጉ ይላል፡፡ ይህንን ካፒታል ለማሟላት የጊዜ ገደብ ይሰጣቸዋል፡፡ አሁንም ከተቀመጠው በላይ ካፒታል ማሳደግ ካልቻሉ ወደ ውህደት ይሄዳሉ፣ ሌሎች አገሮችም ተደርጓል፡፡
ሪፖርተር፡- በዚህ ደረጃ የሌሎች አገሮች ልምድ አለ?
አቶ ፍቅሩ፡- አዎ! ግን ሲወሰን ኩባንያዎቹ እርስ በርስ ብቻ ይዋሀዳሉ ማለት አይደለም፡፡ ከውጭ ኩባንያዎች ጋርም በጥምረት የሚሠሩበት አሠራር ሊፈጠር ይችላል፡፡ የሚጎድላቸውን የሚሟላላቸው የውጭ ኩባንያ ይዘው ሊመጡ ይችላሉ፡፡ ምክንያቱም እዚህ ኢንዱስትሪ ውስጥ ገብተው ለመሠራት የሚፈልጉ በጣም ብዙ የውጭ ኢንሹራንስ ኩባንያዎች አሉ፡፡ አክሲዮኖች ገዝተው መግባት የሚፈልጉ አሉ፡፡ ስለዚህ ከእነርሱ ጋር ሸሪክ በመሆን ያሉትን ነገር ይፈጥራሉ፡፡ በዚህ ጉዳይ ላይ ግን ሌላ የሚነሳ ነገር አለ፡፡ እስካሁን ድረስ ኢንዱስትሪው በግሉ ዘርፍ ሊብራላይዝ ተደርጓል ቢባልም ይህ እየሆነ አይደለም እየተባለ ነው፡፡
ሪፖርተር፡- እንዴት?
አቶ ፍቅሩ፡- በብዙ ነገሮች መንግሥት ከሌሎች ባንኮች የተለየ ለኢትዮጵያ ንግድ ባንክን ድጋፍ ያደርጋል፡፡ የኢትዮጵያ መድን ድርጅትን ከግል ኢንሹራንስ ኩባንያዎች በተለየ ይደግፈዋል፡፡ የግል ዘርፉ ራሱ ተፎካክሮ በውድድር የመንግሥት ተቋማትን የኢንሹራንስ ሽፋን አግኝቶ አያውቅም፡፡ የኢትዮጵያ መድን ድርጅት በተከለለት አካባቢ ነው የሚሠራው፡፡ ከግሉ ዘርፍ የሚያገኘው ከ20 በመቶ ያነሰ ነው፡፡ ትልልቅ ፕሮጀክቶችን ያገኛል፡፡ የኢትዮጵያ መድን ድርጅት ከአጠቃላይ ገበያው ድርሻው  አሁን ወደ 35 በመቶ ወርዷል፡፡ ግን የግል ዘርፉን ስታይ ደግሞ ከ20 በመቶ ያነሰ ነው፡፡ ብዙ ሰዎች የኢትዮጵያ መድን ድርጅት ካልሆነ አንገባም ይሉ ነበር፡፡ ገበያው ተከፍቶ ለብዙ ጊዜ ይኼ አመለካከት ነበርና የኢትዮጵያ መድን ድርጅት ትልቅ ድርሻ ነበረው፡፡ ይኼ ግን ቀስ በቀስ እየተቀየረ መጣ፡፡ የገበያ ድርሻውን የግል ኢንሹራንሶች እየወሰዱ መጡ፡፡ የግል የኢንሹራንስ ኩባንያዎችን አገልግሎት በመመልከቱ የተለወጠ ነው፡፡ ልክ እንዲሁ የውጭዎቹ መጥተው ደግሞ ጥሩ ነገር ካለማመዱት የሚቀየር ነገር ይኖራል፡፡ ስለዚህ ገበያውን ነፃ ማድረግ የሚጠቅመው ኅብረተሰቡን ነው፡፡ የተሻሉ የኢንሹራንስ አገልግሎቶች፣ ሰምተናቸው የማናውቃቸውን አዳዲስ አገልግሎቶች ጭምር ይዘውልን ይመጣሉ የሚል ነው፡፡
ሪፖርተር፡- ሰሞኑን ያቀረቡት ጥናታዊ ጽሑፍ ላይ ካነሱት ውስጥ አንዱ፣ ዘርፉ ለውጭ ኩባንያዎች ቢከፈት ሊያጋጥሙ የሚችሉ ተግዳሮቶችንም የዳሰሰ ነበር፡፡
አቶ ፍቅሩ፡- ለምሳሌ በጥናቱ እንደ ተግዳሮቶች በተነሱት ላይ አቅም የለንም የሚል አለ፡፡ ለምሳሌ ፕራይቬታይዝ ቢደረግና የውጭ ኩባንያዎች ቢገቡ በቴክኖሎጂም ሆነ በሌሎች ጉዳዮች ስለሚበልጡን ይጠቀልሉናል፣ አቅም የለንም እየተባለ ገበያው ለረዥም ጊዜ ተከልሎ ቆይቷል፡፡ ገበያው ደግሞ ይህንን ዕድል አልተጠቀመበትም፡፡ አቅሙን አልገነባም፡፡ ሌላው ቀርቶ በአሁኑ ወቅት ዘርፉ ራሱ ማሠልጠኛ እንኳን የለውም፡፡ የነበረውና በብሔራዊ ባንክ ሥር ያለው ተሽመድምዷል፡፡ አለ የለም የሚባልበት ደረጃ ላይ ደርሷል፡፡ ድሮ የረዥም ጊዜ ፕሮግራሞችን ቀርፆ መደበኛ ትምህርት የሚሰጠው ተቋም፣ የአጭር ጊዜ ሥልጠናዎችን እንኳን የሚሰጥበት መንገድ ደካማ ነው፡፡ እሱንም ደግሞ ደረጃውን ባልጠበቀ መንገድ ነው የሚያካሂደው እየተባለ ነው፡፡ በዚህ ኢንዱስትሪ አንዱ ልንሠራ የሚገባን ጉዳይ የሰው ኃይል ማፍራት ነው፡፡ ስለዚህ የፋይናንስ ኢንዱስትሪውን ለውጭ ተዘግቶ ለብቻችን እንድንሠራ ዕድል ቢሰጠንም ምንም እየሠራን አይደለም፡፡ ዝግጁነት የለም፡፡ ብቻ የውጭ ኩባንያዎች ጉዳይ ሲነሳ ይራዘምልን የሚለው ነገር ይዘመራል፡፡ ለምን መግባት እንደ ሌለባቸው በትክክል መልስ የሚሰጥህ የለም፡፡ እንዲህ እየተባለ መቆየት አይቻልም፡፡ አንድ ቦታ ላይ መቆም አለበት፡፡ ሌላኛውን የቢዝነስ መንገድ ማየት መጀመር አለብን ማለት ነው፡፡ ስለዚህ የሚነሱት ክርክሮች በሙሉ መቀየር አለባቸው፡፡ ይህ ክፍተት ደግሞ ኅብረተሰቡ ዘንድ ስትሄድ የሚፈለገውን የኢንሹራንስ አገልግሎት በአግባቡ እንዲሁም በጥራት እያገኘ ያለመሆኑን ታያለህ፡፡ ስለዚህ ዘርፉ ለውጭ ካልተከፈተ አያድግም፡፡ ዝግ የሆነው በር መከፈት አለበት፣ ይከፈትና ይሠራ፡፡ ሲከፈት ግን በቁጥጥር የምትሠራበትን መንገድ ማመቻቸት ነው፡፡ ወይም ሌላ መንገድ በመጠቀም ሊሆን ይችላል፡፡ መቼና እንዴት የሚለው ላይ ተነጋግሮ መወሰን ይቻላል፡፡ ከተፈለገም እስኪ የተወሰነውን ለእነሱ ሰጥተን እንጀምረው ማለት ይቻላል፡፡ የተወሰኑትን የአገልግሎት ዘርፎች ለነሱ ሰጥተን ለምሳሌ የእኛ ኩባንያዎች 80 በመቶውን ይዘን በሙከራ ፕሮግራም እንያቸው፡፡ ሌሎችንም ነገር አድርገን ብንሠራ ብለን ማሰብ አለብን እንጂ፣ ድጋሚ ይዘጋ የሚለው ነገር ሊቀጥል አይገባም፡፡
ሪፖርተር፡- የውጭ ኩባንያዎች ይግቡ ሲባል ዘርፉ ለዳያስፖራውም ተከልክሎ ነበርና እነሱንም ማሰብ አይቀርም፡፡ በዚህ ዘርፍ የዳያስፖራዎች ሚና  ትልቅ ሊሆን ቢችልም፣ ከእነሱ ጋር ተያይዘው የተፈጠሩ ችግሮች አሉ፡፡ ዳያስፖራዎች በዚህ ዘርፍ ሊኖራቸው የሚገባው ሚና ምን መሆን አለበት?
አቶ ፍቅሩ፡- የኢንሹራንስ ኢንዱስትሪውን ሒደት ከቀደሙት ሥራዎች ጀምሮ ዓይተናል፡፡ አሁን ያለውም በጣም ዝግና ኢንዱስትሪውን ያቀጨጨ ነው፡፡ ምክንያቱም ሌሎች አገሮች ክፍት እየሆኑና እየተሻሻሉ ለውጭ ዜጎች ጭምር ያለምንም ገደብ ገበያ እየከፈቱ እየሰጡ ባለበት ወቅት፣ እኛ ዘንድ ጭራሽ ኢትዮጵያዊ የሆነው ዳያስፖራ እንዳይገባ የሚል አዋጅ ነው ያለው፡፡ ይኼ ደግሞ ብዙዎችን ያስከፋ ነው፡፡ እነዚህ ሰዎች ምን አደረጉ? እነዚህ ሰዎች እኮ ሀብት አፍርተው አገራቸው መጥተው ኢንቨስት ቢያደርጉ ምን ችግር አለው? ጉዳቱ ምንድነው? አገሪቱ የምትሄድበትን አቅጣጫ በሒደት ደረጃ በደረጃ እንከፍታለን የሚለውን ዕድል ራሱ የሚያዳክምና የሚያቀጭጭ ነው፡፡ ምክንያቱም ዳያስፖራዎች ላይ የተወሰነው ውሳኔ ግልጽ አይደለም፡፡ አሁንም  ሰዎችን እንደሌለና እንዲጠራጠሩ ያደርጋል፡፡
ሪፖርተር፡- የዳያስፖራዎችን ተሳትፎ በተመለከተ አሁንም እየተሠራ አይደለም የሚል ነገር አለ? የፋይናንስ ዘርፉ ቀድሞ ለእነሱ ቢከፈት መልካም እንደሆነ ቢታወቅም በዚህ ረገድ የሚታይ እንቅስቃሴ የለም፡፡
አቶ ፍቅሩ፡- ገበያ ይከፈት ከተባለ መጀመርያ ዕድል ሊሰጣቸው የሚገባቸው እነሱ ናቸው፡፡ በአንፃሩ ማን እምነት ይኖረዋል የሚልም ጥያቄ ሊያስነሳ ይችላል፡፡ ሰዎች እኮ እምነት አጥተዋል፡፡ ዳያስፖራ ባለአክሲዮኖች ከነገዱ በኋላ አክሲዮናቸውን አውጡና ሽጡ ተብለዋል፡፡ አክሲዮናቸው በብዙ እጥፍ ተሽጧል፡፡ እንደገና ኑ ሲባሉ ደግሞ በዚህ ዙሪያ የተፈጠረው ነገር መቀየሩን በሚገባ ማረጋገጥ አለባቸው፡፡ ከዚህ አንፃር አሳምኖ ማምጣት ራሱ ሌላ ሥራ ነው፡፡ ነገ ዋስትና የለንም ሊባል ይችላል፡፡ ለምሳሌ በደርግ ጊዜ የነበሩት 13 የኢንሹራንስ ኩባንያዎችና ሀብታቸውን ተወርሰው ነው የወጡት፡፡ ከዚያ ትንሽ አገግሞ ነው የግል ዘርፉ ወደ ኢንዱስትሪው የገባው፡፡ ከተነጠቁ በኋላ እንደገና አምጡ ሲባል ማነው ዋስትና የሚሰጠን ሊሉ ይችላሉ፡፡ አይደለም የውጭዎቹ ዳያስፖራዎች አስተማማኝ ነገር ይፈልጋሉ፡፡
ሪፖርተር፡- ስለዚህ ዳያስፖራው በዚህ ዘርፍ ውስጥ እንዲገባ ከተፈለገ በቅርቡ አክሲዮኖቻችሁን ሽጡና ውጡ እንደተባሉት ሁሉ፣ ድጋሚ እንደዚያ ዓይነት ድርጊት እንደማይፈጸም ለማረጋገጥ ራሱን የቻለ ሥራ መሠራት አለበት እያሉኝ ነው?
አቶ ፍቅሩ፡- አዎ! በአሁን ወቅት እኮ በኢንሹራንሶችና ባንኮች ዜግነትና መታወቂያ ማየት ተጀምሯል፡፡ ይኼ ራሱ ወደ ኋላ መመለስ ነው፡፡ ስለዚህ እኛ የተለየን አገር አይደለንም፡፡ ዘርፉን ላለመክፈት ምንድነው የተለየ የሚያደርገን? ለምሳሌ በራቸውን ከፍተው እየሠሩ ያሉ አገሮች አልተጎዱም፡፡ ምናልባት የተወሰኑ አገሮች ሊኖሩ ይችላሉ፡፡ ነገር ግን እዚህ ለምን አልተከፈተም ሲባል በዚህ ጉዳይ ያልተሳካላቸውን አገሮች ፈልገን እንደ ምሳሌ እናመጣለን፡፡ የውጭ ኩባንያዎችን ያስገቡ 99 በመቶ የሚሆኑት አገሮች ውጤታማ መሆናቸውን ነው የምንሰማው፡፡ እዚህ ግን አውቀን የወደቁትን እየጠቀስን እኛም እንወድቃለን እንላለን፡፡
ሪፖርተር፡- እንደጠቀሱልኝ በዚህም ሆነ በሌላ ዘርፍ ለምን የውጭ ኩባንያዎች ገብተው ዘርፉን እያሳድጉም ሲባል ጥሩ ምሳሌ የማይሆኑ አገሮች ስም ይነሳል፡፡
አቶ ፍቅሩ፡- እሱን ብለን ደግሞ በራችንን ዘግተን ያተረፍነው ነገር የለም፡፡ አገልግሎቱ እያደገ አይደለም፡፡ የአሁኑን ተወውና ወደፊትስ ብለህ ማሰብ አለብህ፡፡ የኢትዮጵያ ሕዝብ ቁጥር አሁን እያደገ ባለበት ደረጃ ሲሄድ ምን መሆን አለበት የሚለውንም ግምት ውስጥ ማስገባት አለብህ፡፡ አሁን ባለን የሕዝብ ቁጥር ከአፍሪካ ሁለተኛ ነን፡፡ በሒደት በአፍሪካ ትልቁን የሕዝብ ቁጥር የሚይዝ አገር አለን፡፡ ስለዚህ ያን ጊዜ ማነው ያንን ሕዝብ የሚያገለግለው? ስለዚህ አሁን ባለን እሳቤ ከሄድን ያንን የምንደርስበት አቅም ላይ አይደለንም፡፡ ይህንን የሚረዳ አሠራር መዘርጋት ያስፈልገናል፡፡ ስለዚህ ምንም ሳይዘገይ ቢከፈት አዲስ መንገድ ይሆናል፡፡ ሌላው ቀርቶ አሁን ካለው መነቃቃት መንግሥት ፕራይቬታይዜሽን ላይ ካለው መልካም አመለካከት አንፃር፣ በቀላሉ ከባንክ ቀድሞ የኢንሹራንስ ገበያውን ቢከፍተው ምንም የሚያመጣው ጫና የለም፡፡ በነገራችን ላይ አሁን እኮ ከውጭ ኩባንያዎች ጋር እየሠራን ነው፡፡ ለምሳሌ የኢሹራንስ ኢንዱስትሪው በተወሰነ ደረጃ የተከፈተ ነው የሚያስብል ነገር አለ፡፡
ሪፖርተር፡- ከምን አንፃር?
አቶ ፍቅሩ፡- የኢንሹራንስ ኩባንያዎቹ የሰበሰቡትን ገንዘብ በሪኢንሹራንስ መልክ ወደ ውጭ ያወጣሉ፡፡ ከውጭ የኢንሹራንስ ኩባንያዎች ጋር እየሠራን ነው፡፡ ስለዚህ የመጀመርያ ገበያ ውስጥ ነው እንጂ ያልገቡት በጠለፋ እኮ አብረውን እየሠሩ ነው፡፡ ኢትዮጵያ ኢንሹራንስ ገበያ ውስጥ አሉ፡፡ አሁን ባለው ሁኔታ ከ30 እስከ 35 በመቶ የሚሆነውን የአገራችን የኢንሹራንስ ኩባንያዎች ዓረቦን በጠለፋ ይወጣል፡፡ የኢንሹራንስ ገበያውን ለውጭ ኩባንያዎች ሳይዘገይ መክፈቱ ለባንክ ኢንዱስትሪውም መማሪያና መለማመጃ ሊሆን ይችላል፡፡ ስለዚህ መቼና እንዴት የሚለው ላይ መንግሥት ቶሎ ሠርቶ፣ የውጭ ኩባንያዎች የሚገቡበትን መንገድ ማመቻቸት አለበት፡፡
ሕወሓት ሰሞኑን የተሰበሰበው መደበኛ የሥራ አፈጻጸም ግምገማ ለማድረግ እንደሆነ ተገለጸ
6 January 2019
ዮሐንስ አንበርብር
- አቶ ጌታቸው አሰፋን የተመለከተ አጀንዳ አልነበረም
የሕወሓት ማዕከላዊ ኮሚቴ ሰሞኑን የተሰበሰበው መደበኛውን የሥራ አፈጻጸም ግምገማ ለማድረግ ሲሆን፣ በዚህም መሠረት የክልሉ መንግሥት ካለፈውሐምሌ ወር 2010 ዓ.ም. ወዲህ ባሉት ጊዜያት ያከናወናቸውን ሥራዎች እንዲሁም ፀጥታና ደኅንነትን በተመለከቱ ጉዳዮች ላይ ግምገማ ማድረጉን የድርጅቱሥራ አስፈጻሚ አባል አቶ ጌታቸው ረዳ ለሪፖርተር ገለጹ።
ሕወሓት ለሁለት ቀናት ያካሄደውን ስብሰባ ባለፈው ዓርብ አጠናቋል። ይህ ስብሰባ የተለየ አለመሆኑን የተናገሩት አቶ ጌታቸው ረዳ፣ በፓርቲ ደረጃ በመገናኘትየክልሉን መንግሥት የሥራ አፈጻጸምና ወቅታዊ ሁኔታዎች ከተገመገሙ ቆየት በማለቱ የተጠራ ስብሰባ ቢሆንም የተለመደ የፓርቲ ሥነ ሥርዓት መሆኑንምአመልክተዋል።
በዚህ ስብሰባ የክልሉ መንግሥት ባለፉት ወራት ያከናወናቸው የልማትና የማኅበራዊ ጉዳዮች ሲገመገሙ፣ በተጨማሪም በወቅታዊ የፀጥታና ደኅንነት ጉዳዮችላይ ውይይት መካሄዱን ተናግረዋል።
አቶ ጌታቸው ለሪፖርተር እንደገለጹት፣ የሕወሓት ዋነኛ መወያያ አጀንዳ ባይሆንም ከወራት በፊት የተከፈተው የኢትዮ ኤርትራ ድንበር በቅርቡ የተዘጋበት ምክንያትምን እንደሆነ የክልሉ ምክትል ፕሬዝዳንትና የሕወሓት ሊቀመንበር ደብረጽዮን ገብረ ሚካኤል (ዶ/ር) ማብራሪያ እንዲሰጡበት ጥያቄ ቀርቦላቸው ነበር።
ጉዳዩ በቀጥታ የፌዴራል መንግሥትን የሚመለከት ቢሆንም፣ ጉዳዩን የክልሉ ምክትል ፕሬዚዳንት እንዲከታተሉት ማዕከላዊ ኮሚቴው መስማማቱን ገልጸዋል።
በክልሉ የፀጥታና ደኅንነት ጉዳዮች እንዲሁም በአገር ደረጃ የሚስተዋለው የፀጥታ ችግርን በተመለከተ ውይይት መደረጉን የገለጹት አቶ ጌታቸው ረዳ፣ ምንምእንኳን ሕወሓት በአገር አቀፍ ደረጃ ያለው ሚና ትንሽ ቢሆንም ከፌዴራል መንግሥት ጋር በመተባበር ኃላፊነቱን እንዲወጣ መወሰኑን ተናግረዋል።
የፌዴራል ጠቅላይ ዓቃቤ ሕግ በዚህ ሳምንት ለፓርላማ ባቀረበው ሪፖርት በከባድ የሰብዓዊ መብት ወንጀል የተጠረጠሩት የብሔራዊ መረጃና ደኅንነት የቀድሞዋና ዳይሬክተር አቶ ጌታቸው አሰፋ በቁጥጥር ሥር ለማዋል ለትግራይ ክልል ጥያቄ ቢቀርብም ክልሉ ለመተባበር ፈቃደኛ አለመሆኑና የክልሉ አመራር አቶጌታቸውንም ሆነ ሌሎች ተጠርጣሪዎችን ሸሽጓል በማለት ዋና ጠቅላይ ዓቃቤ ሕግ አቶ ብርሃኑ ጸጋዬ ተናግረው ነበር።
የሕወሓት ስብሰባ ከዚህ ወቀሳ በኋላ የተካሄደ በመሆኑ የአቶ ጌታቸው ጉዳይ የውይይቱ አካል ይሆናል የሚል ግምት በበርካቶች ዘንድ ነበር።
የአቶ ጌታቸው አሰፋን ጉዳይ የተመለከተ ውይይት ተካሄዶ እንደሆነ የተጠየቁት አቶ ጌታቸው ረዳ፣ በዚህ ጉዳይ ላይ ውይይት አለመደረጉንና ፓርቲው በጉዳዩላይ ሊወያይም እንደማይችል ተናግረዋል።
አቶ ጌታቸው አሰፋ የሕወሓት ሥራ አስፈጻሚ አባል መሆናቸው ይታወቃል፡፡ ነገር ግን በዚህ የሕወሓት ስብሰባ ላይ አለመገኘታቸውን ሪፖርተር ከአቶ ጌታቸው ረዳለማረጋገጥ ችሏል።
በኢሕአዴግ መተዳደሪያ ደንብ መሠረት የኢሕአዴግ ሥራ አስፈጻሚ በየሦስት ወሩ፣ ማዕከላዊ ኮሚቴው ደግሞ በየስድስት ወሩ መገናኘት እንዳለበት ቢደነግግም፣ አስቸኳይ ሁኔታዎች ሲኖሩ ሊጠራ እንደሚችል ይደነግጋል።
ይሁን እንጂ ሥራ አስፈጻሚው ከተሰበሰበ ቆይቷል። ይህ ጉዳይ በሕወሓት የሰሞኑ ስብሰባ ተነስቶ እንደሆነ የተጠየቁት አቶ ጌታቸው፣ ‹‹አልተነሳም። ሕወሓትበዚህ ጉዳይ ለምን ይወያያል? ስብሰባውን መጥራት ያለበት የኢሕአዴግ ሊቀመንበር ነው፤›› ብለዋል።
ነገር ግን የአገሪቱ ወቅታዊ የፀጥታና የደኅንነት ጉዳዮች በኢሕአዴግ ደረጃ ውይይት ሊደረግባቸው እንደሚገባ የተናገሩት አቶ ጌታቸው ረዳ፣ ‹‹ኢሕአዴግበቅርቡ ስብሰባ ካልጠራ በእኛ በኩል ስብሰባ እንዲጠራ ጥያቄ ልናቀርብ እንችላለን፤›› ብለዋል።
በማኅበራዊ ትስስር ገጾች የሕወሓት ሊቀመንበር ከኃላፊነት ለመልቀቅ ጥያቄ አቅርበው እንደነበር የሚወራውንም አስተባብለዋል።
ፖሊስ በእነ አቶ አብዲ መሐመድ ላይ ሲያደርግ የቆየውን ምርመራ ማጠናቀቁን አስታወቀ
18 January 2019
ታምሩ ጽጌ
ፖሊስ በቀድሞ የሶማሌ ክልል ፕሬዚዳንት አቶ አብዲ መሐመድ (አብዲ ኢሌ)፣ ራሕማ መሐመድና ፈርሃን ጣሂር ላይ ሲያደርግ የቆየውን ምርመራ አጠናቅቆ መዝገቡን ለጠቅላይ ዓቃቤ ሕግ ማስተላለፉን ዛሬ ዓርብ ጥር 10 ቀን 2011 ዓ.ም. ለፍርድ ቤት አስታወቀ፡፡
መዝገቡን እንደተቀበለ ለፍርድ ቤቱ ያስታወቀው ዓቃቤ ሕግ ክስ ለመመሥረት የ15 ቀናት የጊዜ ቀጠሮ ቢጠይቅም፣ የተጠርጣሪዎቹ ጠበቆች ተቃውሞ አሰምተዋል፡፡ ፍርድ ቤቱም የ13 ቀናት የክስ መመሥረቻ ጊዜ ፈቅዶ ለጥር 24 ቀን 2011 ዓ.ም. ቀጠሮ ሰጥቷል፡፡
የገንዘብ ተቋማት በጠቅላይ ሚኒስትሩ ለታቀደው የ29 ቢሊዮን ብር ፕሮጀክት ድጋፋቸው ተጠየቀ
16 January 2019
ዳዊት ታዬ
ከቻይና መንግሥት የ25 በመቶ ድጋፍ ተገኝቷል
ጠቅላይ ሚኒስትር ዓብይ አህመድ (ዶ/ር)፣ ከገንዘብ ተቋማት ኃላፊዎች ጋር መክረዋል፡፡ የውይይቱ አጀንዳ አስቀድሞ ባይገለጽም የሁሉንም ባንኮችና ኢንሹራንስ ኩባንያዎች ሥራ አስፈጻሚዎችና የቦርድ ሰብሳቢዎች በውይይቱ ተሳትፈው ነበር፡፡
ቅዳሜ ጥር 4 ቀን 2011 ዓ.ም. በጠቅላይ ሚኒስትሩ ጽሕፈት ቤት የተካሄደውን ውይይት በተመለከተ የጠቅላይ ሚኒስቴር ጽሕፈት ቤት ፕሬስ ሰክሬተሪያት ያወጣው መግለጫ፣ የገንዘብ ዘርፉን ለማሻሻል በሚደረገው እንቅስቃሴ ውስጥ የተቋማቱን አቅም በመገንባት ተፎካካሪና ብቁ ሆነው ኢኮኖሚውን በማሳደግ በኩል ስለሚጫወቱት ሚና አስፍሯል፡፡
በውይይቱ አራት ዋና ዋና ጉዳዮች ትኩረት እንደተሰጣቸው ተመልክቷል፡፡ ከእነዚህም ውስጥ በፋይናንስ ዘርፉ የተደረጉ ለውጦች፣ የፖሊሲ፣ የአሠራር ሒደትና የአስተዳደር ማነቆዎችን መለየት የሚሉት ይገኙበታል፡፡ ከዚህ ባሻገር የውይይቱ አንኳር  ተብለው የተገለጹት የኢትዮጵያን ኢኮኖሚ ለማጠናከር የፋይናንስ ዘርፉ ሚናዎችና ኃላፊነቶችን መለየት ብሎም የመንግሥት ፕሮጀክቶችን ለመደገፍ ዘርፉ የሚጫወተው ወሳኝ ድርሻ የሚለውም ከጠቅላይ ሚኒስትሩ ጋር ለሁለት ሰዓት ተኩል በዘለቀው ውይይት ወቅት የተቃኙ ነበሩ፡፡ የገንዘብ ተቋማት ኃላፊዎች የመንግሥት የልማት ፕሮጀክቶችን በመደገፍ እንደቀድሟቸው እንደሚያበረክቱ በመስማማት ውይይቱ ስለመጠናቀቁም የጠቅላይ ሚኒስትር ፕሬስ ሴክሬታሪያት አስታውቋል፡፡
ከገንዘብ ተቋማቱ ኃላፊዎች ለመረዳት እንደተቻለውም የመንግሥት ፕሮጀክቶችን መደገፍ ተብሎ በጅምላ ከተጠቀሰው ይልቅ፣ በዕለቱ የመከሩበት ዋነኛ አጀንዳ በአዲስ አበባ ከተማ እንዲገነባ ታስቦ በቅርቡ ይፋ የተደረገው ግዙፍ ፕሮጀክት በተቋማቱ እገዛ እንዴት ሊገነባ እንደሚችል ትኩረት የተደረገበት እንደነበር ለማወቅ ተችሏል፡፡
በመድረኩ ከተገኙ የገንዘብ ተቋማት ኃላፊዎች ሪፖርተር ባገኘው መረጃ መሠረት፣ የፋይናንስ ተቋማቱ በዕለቱ ከጠቅላይ ሚኒስትሩ ጋር ስለሚያነጋግሩበት አጀንዳ ጉዳይ ቀደም ብሎ የደረሳቸው ምንም ዓይነት መረጃ ባይኖርም፣ 29 ቢሊዮን ብር ይፈጃል የተባለውን ጨምሮ የገንዘብ ዘርፉን የተመለከቱ ጉዳዮች ላይ ውይይት ተደርጓል፡፡
ተሳታፊዎቹ ከጠቅላይ ሚኒስትሩ ጋር እንዲመክሩበት በተዘጋጀው መድረክ  እንዲገኙ ሲጠሩ በገንዘብ ኢንዱስትሪው ዙሪያ ብቻ ለመነጋገር የተጠሩ መስሏቸው ነበር፡፡ ሆኖም በውይይት መድረኩ በዋና አጀንዳነት የቀረበው የ29 ቢሊዮን ብር ጌታ የሆነውን ግዙፍ ፕሮጀክት ድጋፍ እንዲያደርጉበት ለመጠየቅ ነበር፡፡
ስለፕሮጀክቱ አጠቃላይ ይዘት በምስል የታገዘ ማብራሪያ ለኃላፊዎቹ የቀረበላቸው ሲሆን፣ የፕሮጀክቱ ዕውን መሆንም የአዲስ አበባ ገጽታን ከመቀየር በላይ ኢኮኖሚያዊና ማኅበራዊ ጠቀሜታዎቹ ጉልህ ስለመሆናቸውም በጠቅላይ ሚኒስትሩ ተብራርቶላቸዋል፡፡
በውይይቱ ከታደሙና ሪፖርተር ካነጋገራቸው የገንዘብ ተቋማት ኃላፊዎች መገንዘብ እንደቻለው፣ ጠቅላይ ሚኒስትሩ ‹ይህንን ፕሮጀክት እንደራሳችሁ ሥራ እንድትመለከቱት እፈልጋለሁ› ብለዋቸዋል፡፡
ፕሮጀክቱ የከተማዋን ገጽታ ለመለወጥ ከሚኖረው ሚና ባሻገር፣ እንዲህ ያለው ፕሮጀክት ለአዲስ አበባ መታቀዱ ትልቅ ስጦታ እንደሆነ የሚያምኑት፣ የኢትዮጵያ ባንኮች ማኅበር ፕሬዚዳንት አቶ አዲሱ ሃባ ናቸው፡፡ እንደ አቶ አዲሱ ግንዛቤ ከሆነ፣ የፕሮጀክቱን ዝርዝር ይዘት ከሚያሳየው መግለጫ በመነሳት የከተማዋን ገጽታ በእጅጉ በመቀየር ማኅበራዊና ኢኮኖሚያዊ ፋይዳው የጎላ ይሆናል ተብሎ ይጠበቃል፡፡
የገንዘብ ተቋማቱ ለፕሮጀክቱ መሳካት ድጋፍ በማድረግ ማኅበራዊ ኃላፊነታቸውን እንዲወጡ በጠቅላይ ሚኒስትሩ ጥሪ እንደቀረበላቸው ለሪፖርተር ከገለጹት መካከል የሕብረት ባንክ የቦርድ ሰብሳቢው አቶ ኢየሱስ ወርቅ ዛፉ አንዱ ናቸው፡፡ አቶ ኢየሱስ ወርቅ ስለፕሮጀክቱ አድናቆታቸውን ገልጸው፣ ድጋፉ እንዴት ይደረግ የሚለውን ጉዳይ ግን ሁሉም ተቋማት በራሳቸው መንገድ ሊወስኑ ይችላሉ የሚል እምነታቸውን ገልጸዋል፡፡ በተጨማሪም የፕሮጀክቱ አዋጭነት ታይቶ ባንኮች ብድር ሊያቀርቡለት እንደሚችሉም ግምታቸውን ሰንዝረዋል፡፡
ከተሳታፊዎቹ በጥቅሉ መረዳት እንደተቻለው እንዲህ የገዘፈውን ፕሮጀክት እንዴት በገንዘብ መደገፍ ይቻላል በሚለው ጉዳይ ላይ የተለያየ ሐሳብ የተሰነዘረበት ሲሆን፣ የአብዛኞቹ እምነት ግን በየዓመቱ ማኅበራዊ ኃላፊነታቸው ለመወጣት በማሰብ ከሚሰጡት ድጋፍ ውስጥ ለዚህ ፕሮጀክትም የበኩላቸውን ለማድረግ እንደሚችሉ አስተያየት መሰንዘራቸው ተነግሯል፡፡
ሁለቱን ቤተ መንግሥታት ጨምሮ የሕዝብ ተወካዮች ምክር ቤትን በማካለል በእነዚህ መሥሪያ ቤቶች አካባቢ የሚገኙትን የግንፍሌና የቀበና ወንዞችን ተከትሎ የሚገነባው የሕዝብ መዝናኛና ፓርክን የሚያካትተው ይህ ፕሮጀክት 57 ኪሎ ሜትር ርዝማኔ እንደሚኖረው ይጠበቃል፡፡ ፕሮጀክቱ ሰው ሠራሽ ሐይቆች፣ ለምለም ቦታዎች፣ የመዝናኛ ማዕከላት፣ አምፊ ቴአትር፣ ለአረጋውያን ምቹ ማረፊያዎች፣ የሕፃናት መጫወቻ ሥፍራዎችን እንደሚያካትት ጠቅላይ ሚኒስትሩ ከዚህ ቀደም ለአርቲስቶች መግለጻቸው ይታወሳል፡፡  
በጠቅላይ ሚኒስትሩ አነሳሽነት የሚተገበረው ይህ ፕሮጀክት፣ ቀዳሚ ሥራውን ሸራተን ሆቴል ፊት ለፊት በሚገነባው የመዝናኛ ማዕከልና የአረንጓዴ ፓርክ ልማት ይጀምራል ተብሎ ይጠበቃል፡፡
የፕሮጀክቱ መነሻ ግንባታ ከሰሞኑ እንደሚጀመር እንደተነገራቸው የገለጹት የገንዘብ ተቋማቱ ኃላፊዎች፣ ፕሮጀክቱ ከሚያስፈልገው ጠቅላላ ወጪ ውስጥ 25 በመቶውን  ከቻይና መንግሥት ስለመገኘቱ ጠቅላይ ሚኒስትሩ እንደገለጹላቸው ጠቅሰዋል፡፡
በውይይት መድረኩ የገንዘብ ተቋማቱ ኢንዱስትሪውን የተመለከቱ ጥያቄዎች ስለማቅረባቸውም ታውቋል፡፡ የባንኮች ማኅበር ፕሬዚዳንት አቶ አዲሱ ሃባ እንደገለጹት፣ አጋጣሚውን በመጠቀም ከባንክ ሥራ ውስጥ ስላሉ ችግሮች ለጠቅላይ ሚኒስትሩ ማቅረብ ተችሏል፡፡ ባንኮቹ ሊፈቱልን ይገባል ተብለው በማኅበሩ ሊቀመንበር በኩል ከቀረቡት ጥያቄዎች አንዱ የግል ባንኮች ከሚሰጡት እያንዳንዱ ብድር ላይ 27 በመቶ እየቀነሱ ለቦንድ ግዥ እንዲያውሉ የሚያስገድደውን የብሔራዊ ባንክ ሕግን የተመለከተው ይገኝበታል፡፡
ይህ ሕግ እስከመቼ በአስገዳጅነቱ ይቆያል? የሚለው ጥያቄ፣ ለቦንድ ግዥው የሚታሰበው የወለድ መጠንም እንዲሻሻል የሚጠይቅ ነበር፡፡ ባንኮችን ተፈታትኗል የተባለውና በአስገዳጅነት እየተተገበረ የሚገኘው ሌላው ጉዳይ፣ ባንኮች ከሚያገኙት የውጭ ምንዛሪ ውስጥ 30 በመቶውን በገዙበት ዋጋ ለብሔራዊ ባንክ እንዲሸጡ የሚደነግገው ሕግ ነው፡፡ ይህ አሠራር ማስተካከያ እንዲደረግበት ባንኮቹ ጠይቀዋል፡፡
የውጭ ባንኮች ወደ ኢትዮጵያ ስለሚገቡበት ጉዳይ መንግሥት ምን እያሰበ እንደሚገኝም ጠቅላይ ሚኒስትሩ ተጠይቀዋል፡፡ ባንኮች ባላቸው አቅም የውጭ ባንኮች መግባታቸው ጉዳት ሊያመጣ ይችላል በማለት ሥጋት አዘል ጥያቄ አቅርበዋል፡፡  
ጠቅላይ ሚኒስትሩ ሰጡ በተባለው ምላሽ 27 በመቶውን የቦንድ ግዥ በተመለከተና ሌሎችም ይስተካከሉን ባሏቸው ጥያቄዎች ላይ ከብሔራዊ ባንክ ጋር በመመካከር እንዲሠሩ ለባንኮቹ የገለጹላቸው ሲሆን፣ የገንዘብ ኢንዱስትሪውን በተመለከተ ከሦስት ወራት በኋላ መንግሥት ይፋ የሚያደርጋቸው አዳዲስ አሠራሮች ይኖራሉ ብለዋቸዋል፡፡ በዘርፉ ትልቅ ለውጥ እንደሚመጣም ተነግሯቸዋል፡፡ ሆኖም ጠቅላይ ሚኒስትሩ ዝርዝር ማብራሪያ ባይሰጡበትም የአገሪቱን የገንዘብ ኢንዱስትሪ የወደፊት ዕጣ ፈንታ የተመለከቱ ጉዳዮች ላይ ጥናቶች እየተካሄዱ እንደሚገኙ በማስታወስ፣ ‹ከሦስት ወር በኋላ ግን ከፍተኛ ለውጥ ታያላችሁ› መባላቸውን ኃላፊዎቹ ገልጸዋል፡፡
አቶ ኢየሱስ ወርቅ እንደሚሉት ጠቅላይ ሚኒስትሩ ከሦስት ወራት በኋላ የአገሪቱን የገንዘብ ተቋማት የሚመለከቱ ለውጦች እንደሚኖሩ ቢገልጹላቸውም፣ በታሰበው ለውጥ የድንገቴ ወይም ‹‹ሰርፕራይዝ›› ሊሆንብን አይገባም ብለውታል፡፡ ለዚህ አባባላቸው ምክንያታቸውን ሲጠቅሱም የኢንዱስትሪውን ጉዞ እየተነጋገርንበት የዘርፉ ባለሙያዎችም ሐሳብ እየሰጡበት ለውጡ ቢመጣ ይመረጣል የሚል ነው፡፡ ‹‹ከሦስት ወራት በኋላ በጣም ትልቅ ለውጥ ታያላችሁ›› ብለውናል ያሉት አቶ ኢየሱስ ወርቅ፣ ‹‹እኔ ግን ከሦስት ወራት በኋላ ሰርፕራይዝ አይደለም የምፈልገው፡፡ እየተነጋገርንበት ሊሠራ የሚችል ነገር ነበር የምጠብቀው፤›› በማለት ይመጣል የተባለው ለውጥ አሳታፊ እንዲሆን ምክራቸውን ለግሰዋል፡፡ በፖለቲካው እንደተደረገ እንዳለው ለውጥ በገንዘብ ዘርፉም አሳታፊ ለውጥ እንደሚጠበቅ ገልጸዋል፡፡
የገንዘብ ኢንዱስትሪው ፍኖተ ካርታ ኖሮት በዚያው አግባብ መራመድ እንዲቻል ከተፈለገ ግን ብሔራዊ ባንክም በሚፈለገው ደረጃ መለወጥ እንደሚገባው፣ ይህ ሳይሆን  ቀርቶ ዘርፉን ለመለወጥ መነሳት አስቸጋሪ እንደሚሆን አቶ ኢየሱስ ወርቅ ሳያመላክቱ አላለፉም፡፡ የውጭ ባንኮች ይገባሉ የሚለውን ሥጋት በተመለከተ ጠቅላይ ሚኒስትሩ በሰጡት ማብራሪያ፣ የውጭ ባንኮች መግባታቸው እንደማይቀር ገልጸው፣ ይሁንና በአጭር ጊዜ ውስጥ ወይም በመጪዎቹ ሦስት ዓመታት ውስጥ ላይገቡ እንደሚችሉ የሚጠቁም ምላሽ እንደሰጡ ለመረዳት ተችሏል፡፡ እስከዚያው ባንኮች ራሳቸውን እያጠናከሩ እንዲሄዱና ለዚህም መንግሥት ድግፍ እንደሚያደርግላቸው ገልጸውላቸዋል፡፡
‹‹አሽከርካሪዎች የመጀመርያ ሕክምና ዕርዳታ አሰጣጥን ቢሠለጥኑ የሞት አደጋን መቀነስ ይቻላል›› አቶ ተስፋዬ ንጉሤ፣ የአዲስ አበባ አሽከርካሪዎች ማሠልጠኛ ተቋማት ማኅበር ፕሬዚዳንት
16 January 2019
ታደሰ ገብረማርያም
አዲስ አበባ ውስጥ 78 የመንግሥትና የግል አሽከርካሪ ማሠልጠኛ ተቋማት ይገኛሉ፡፡ ሕጋዊ ፈቃድ አግኝተው ከሚንቀሳቀሱት ተቋማት መካከል 62ቱ በአዲስ አበባ አሽከርካሪዎች ማሠልጠኛ ተቋማት ማኅበር ታቅፈዋል፡፡ የቀሩትም በአባልነት ለመታቀፍ ጥያቄ በማቅረብና በሒደት ላይ ይገኛሉ፡፡ የማኅበሩ ሊቀመንበር አቶ ተስፋዬ ንጉሤን በተቋማቱ እንቅስቃሴ ዙሪያ ታደሰ ገብረማርያም አነጋግሯቸዋል፡፡
ሪፖርተር፡- የማሠልጠኛ ተቋማትን አደረጃጀት ቢያብራሩልን፡፡
አቶ ተስፋዬ፡- አንድ የተሽከርካሪ ማሠልጠኛ ተቋም እንደ ተቋቋመ የሚደራጀው ቀደም ሲል በወጣው አዋጅ 600/2000 እና አሁን ደግሞ ተሻሽሎ በወጣውና በመተግበር ላይ ያለውን አዋጅ 1074/2010ን መሠረት ባደረገ መልኩ፣ የወጣውን መመርያና የቢሮ አደረጃጀትን አስመልክቶ የተዘጋጀውን መሥፈርት ካሟላ በኋላ ነው፡፡ በመሥፈርቱ  መሠረት ተቋሙ ራሱን የቻለ የእንግዳ መቀበያ፣ የመምህራን ማረፊያ፣ የፈተና መለማመጃ ኮምፒዩተር፣ የመማሪያና የመፀዳጃ ክፍሎች፣ እንዲሁም የሥራ አስኪያጅ ወይም ዳይሬክተር ጽሕፈት ቤት፣ ለመማር ማስተማሩ ዕገዛ የሚያደርግ የተግባር ቤተ ሙከራ (ወርክሾፕ) ሊኖሩት ይገባል፡፡ ከዚህም ጎን ለጎን ለሥልጠና የሚያስፈልጉ ግብዓቶች፣ የትራፊክ ላይቶች፣ በፊልም ለማስተማር የሚረዱ ፕሮጀክተሮች፣ ቴሌቪዥንና የመገናኛ መሣሪያዎች መሟላት ከሚገባቸው መሣሪያዎች ተጠቃሾቹ ናቸው፡፡ ተቋሙ ሥልጠና የሚሰጠውም የመንጃ ፈቃድ በጠየቀበት ካታጎሪ (መደብ) መሠረት ነው፡፡ ለምሳሌ የሞተር ሳይክል ሥልጠና ለመስጠት የፈለገ ተቋም በመመርያው መሠረት የተፈቀደለት ሲሲና ዓመተ ምሕረቱን ያሟላ የማሠልጠኛ ሞተር ሳይክል ሊኖረው ይገባል፡፡ ሥልጠናውንም የሚሰጠው በተቋሙ ስም በተመዘገበ ተሽከርካሪ እንጂ ተከራይቶ ማሠልጠን የለበትም፡፡    
ሪፖርተር፡- ተቋማቱ ለሥልጠና የሚመርጧቸው መደቦች ምንድናቸው?
አቶ ተስፋዬ፡- ሞተር ሳይክል፣ አውቶሞቢል፣ ቀደም ሲል በነበረው አዋጅ ታክሲ፣ በአሁኑ አዋጅ ግን ታክሲ በሕዝብ አንድ ውስጥ ተካቷል፣ ሕዝብ ሁለት፣ ሕዝብ ሦስት፣ ጭነት አንድ ሁለትና ሦስት፣ ፈሳሽ አንድና ሁለት ተብለው በተከፋፈሉ መደቦች ነው፡፡ ከእነዚህም ምድቦች መካከል ተቋሙ በመረጠው መደብ ተሽከርካሪ ይገዛል፡፡ የቴክኒክ ምርመራ ያደርግና መቆጣጠሪያ ፔዳል ያስገጥማል፡፡ ተሽከርካሪ ለሥልጠና ብቁ መሆኑን ይፈትሻል፡፡ እነዚህን ካሟላ ቀጣዩ የሚመጣው የፈቃድ ጥያቄ ነው፡፡ ፈቃድ ሰጪው አካል ደግሞ ግምገማ ያካሂድና ብቁ መሆኑን ካረጋገጠ በኋላ የብቃት ማረጋገጫ ይሰጣል፡፡
ሪፖርተር፡- ፈቃድ ሰጪዎቹ አካላት እነማን ናቸው?
አቶ ተስፋዬ፡- ዘጠኙ የክልል ከተሞች ከፌዴራል ትራንስፖርትና ባለሥልጣን በተሰጣቸው ውክልና መሠረት ፈቃድ ይሰጣሉ፡፡ የአዲስ አበባ ከተማ አስተዳደርና ኦሮሚያ ክልል ግን የየራሳቸው ፈቃድ ይሰጣሉ፡፡
ሪፖርተር፡- ሁሉም ማሠልጠኛ ተቋማት ከፍ ብሎ በተጠቀሰው መልኩ የተደራጁ ናቸው ማለት ይቻላል?
አቶ ተስፋዬ፡- አዲስ አበባ ላይ ያሉት ተቋማት ሁሉም ማለት ይቻላል ከፍ ብሎ በተጠቀሰው ቁመና ላይ የሚገኙ ናቸው፡፡ ለዚህም ማኅበሩና ፈቃድ ሰጪው አካል በየሦስት ወሩ ክትትል ይደረጋሉ፡፡
ሪፖርተር፡- በተቋማቱ ዘንድ እንደ ችግር የሚታየው ምንድነው?
አቶ ተስፋዬ፡- ችግሮቹ በርካታ ናቸው፡፡ ከእነዚህም መካከል ብቃት ያለው አሽከርካሪ ለማፍራት ብቃት ያለው አሠልጣኝ፣ ተሽከርካሪን ጨምሮ የሥልጠና ግብዓቶችና የሥልጠና ቦታ አለመኖር ዋነኞቹ ችግሮች ናቸው፡፡ በተለይ ከአሠልጣኝ ብቃት አኳያ ሲታይ ክፍተት ይስተዋላል፡፡ አሠልጣኞችን አሠልጥኖ ለተቋማቱ የሚሰጠው ፈቃድ ሰጪ አካል የፌዴራል ትራንስፖርት ባለሥልጣን ነው፡፡ ከዚህ አንፃር ሲታይ አንድ አሠልጣኝ የሚመለመልበት መሥፈርት ውስንነት እንዳለበት ነው፡፡ በአሁኑ ሰዓት ባለሥልጣኑ ለአሠልጣኞች የሚጠቀምበት መሥፈርት አንድ ሰው በአውቶሞቲቭ ዲፕሎማ ወይም አሥር ሲደመር ሦስት ሊኖረው ይገባል፡፡ ቀጥሎ የሚመጣው ለደረጃው የሚመጥን ብቃት ወይም ለማሠልጠን ፈቃድ የሚወስድበትን ደረጃ የሚያሟላ መንጃ ፈቃድ ሊኖረው ይገባል፡፡ ከዚያም ቃሊቲ ትራፊክ ኮምፕሌክስ ውስጥ ተቀባይነት የሚያገኝበትን ሥልጠና ይወሰዳል፡፡ ይህንን የአፕሮቫል ሥልጠና ወይም የአሠልጣኞች ሥልጠና ከወሰደ በኋላ ተመርቆ አስተማሪ ሊሆን ይችላል፡፡
ሪፖርተር፡- በዚህ ዓይነቱ ሒደት ምን ክፍተት ነው ታይቷል የሚባለው?
አቶ ተስፋዬ፡- የሰውየው የማስተማር ወይም የማሽከርከር ልምዱ እንዲሁም ባህርይውና ሰብዕናው ትልቅ ክፍተት ነው፡፡ መንጃ ፈቃድና ዲፕሎማው ነው የታየው እንጂ ከዚህ መለስ ለሌላው አሽከርካሪ ወይም ለሠልጣኞቹ ምሳሌ ወይም ሮል ሞዴል መሆኑ፣ ግብረ ገብነት ያለው፣ ሞገደኛና ክልፍልፍ አለመሆኑና ኃላፊነት የሚሸከም መሆኑ አይታወቅም፡፡ ስለዚህ መንጃ ፈቃድ ያለው ማንኛውም ሰው ሁሉ ያለችግር ወደዚህ ሥራ ይገባል፡፡ ይህም ሆኖ ግን በቂ አሠልጣኞች ሥራው ላይ የሉም፡፡ ከዚህ ጋር ተያይዞ የሚመጣው ሌላ ችግር የተሽከርካሪ ማሠልጠኛ ቦታ ነው፡፡ አንድን አሽከርካሪ ብቁ ለማድረግ ብቃት ባለው ቦታ ላይ ማሠልጠን ያስፈልጋል፡፡ ከዚህ አንፃር የአዲስ አበባንም ሆነ የክልሎች ተሞክሮ ስንመለከት በመንግሥት በኩል ለጉዳዩ ትኩረት የተሰጠው አይመስልም፡፡ ለዚህ ማረጋገጫው በሰሚትና ዓለም ባንክ አካባቢ የሚያስተምሩት የባቡር አካፋይ መንገዶች ላይ ነው፡፡ የአካባቢ ማኅበረሰብ በማንኛውም ሰዓት ቅሬታ ካነሳ ለምሳሌ ለልጆቻችን አደጋ አለው እዚህ አካባቢ ለማጅ መኖሩ፣ ስለዚህ ከአካባቢያችን ይነሱልን ብሎ ደብዳቤ ከጻፈ ፖሊስ በአንድ ደብዳቤ ነው ከአካባቢው ተነሱ ብሎ ተቋማትን የሚያባርረው፡፡ አብዛኛው የማሠልኛ ተቋማት የሚያሠለጥኑት ከገበያ ላይ ያሉትን ተሽከርካሪዎች ገዝተው ነው፡፡ ተሽከርካሪዎቹን ሲገዙ ደግሞ የቴክኒክ ብቃታቸውንና ሞዴላቸው ዘመናዊ የሆኑትን ነው፡፡ እንደ እነዚህ ዓይነት አዳዲስ ተሽከርካሪዎችን ገዝቶ ለማስገባት የአቅም ውስንነት ያጋጥማቸዋል፡፡ መንግሥትም ምንም ዓይነት የማበረታቻና የብድር አማራጮችን፣ ከቀረጥ ነፃ ለሥልጠና ግብዓት የሆኑ ሴሙሌተር፣ (የማስተማሪያ ምሥል ተሽከርካሪ)፣ የማስተማሪያ መረጃና ድጎማ አይደርግም፡፡ ይህ እንዲሆን ላለፉት አሥር ዓመታት በየመድረኩ ስናነሳ፣ ስንጠይቅና ለሚመለከተው አካል ስናቀርብ ብንቆይም ምንም ዓይነት ግብረ መልስ አልተገኘም፡፡ ይህም በሥልጠናው ላይ የጥራት ጉድለት ወይም ተፅዕኖ ያመጣል፡፡ ሠልጣኙ የሚማርበት ተሽከርካሪና ከተመረቀ በኋላ በሚነዳው ተሽከርካሪ መካከል ከፍተኛ የቴክኖሎጂ ክፍተት አለ፡፡       
ሪፖርተር፡- አሠልጣኞችን አሠልጥኖ ለተቋማቱ የሚያስተላልፈው የፌዴራል ትራንስፖርት ባለሥልጣን ነው?
አቶ ተስፋዬ፡- አዎ!
ሪፖርተር፡- ተቋሞቹ ገጥሟቸዋል ብለው በዝርዝር ያቀረቡዋቸውን ችግሮች መፍትሔ እንዲፈለግላቸው ጉዳዩ ለሚመለከተው አካል ለማሳወቅ ተደርጓል ያሉትን ጥረት ዘርዘር አድርገው ቢያብራሩልን?
አቶ ተስፋዬ፡- የፌዴራል ትራንስፖርት ባለሥልጣን በየዓመቱ ዕቅዱን በሚያዘጋጅበት ጊዜ አገር አቀፍ የምክክር መድረክ ያዘገጃል፡፡ የተጠቀሱትን ችግሮች የያዙ ጥያቄዎችን ማኅበሩ ከማቅረቡም በላይ ክልሎቹም ጭምር በተደጋጋሚ እነዚህን ጥያቄዎች ያነሳሉ፡፡ በተለይ የሕዝብ ተወካዮች ምክር ቤት የትራንስፖርት ቋሚ ኮሚቴ በጠራው አገር አቀፍ ምክር ላይ ጥያቄዎቻችንን ነጥብ በነጥብ አስመዝግበናል፡፡ ትራንስፖርት ሚኒስቴር በሚያዘገጃቸው የውይይት መድረኮች ላይም በተደጋጋሚ ጊዜ አሳውቀናል፡፡ ይህም ሆኖ እምብዛም ያመጣው ውጤት የለም፡፡ ከዚህ አንፃር በእኛ ዕይታ እንደ አገር ለማሽከርከር የሰጠን ግምት በጣም ዝቅተኛ ከመሆን ጋር ይመስለኛል፡፡ ለምሳሌ የተለያዩ ነገሮችን ማነፃፀር ይቻላል፡፡ አንድ የሕክምና ባለሙያ የሰው ሕይወት ነው የሚያድነው፡፡ አንድ አሽከርካሪ ደግሞ የሰው ሕይወት ይዞ ነው ከቦታ ቦታ የሚንቀሳቀሰው፡፡ አንድ የሕክምና ተቋም ክሊኒክ ሲከፍት፣ ሆስፒታል ሲያቋቁም በጣም ብዙ ነገር ከቀረጥ ነፃ ያስገባል፡፡ ይህም ብቻ ሳይሆን ለግንባታ የሚሆን ቦታ ይመቻችለታል፡፡ የተለያዩ የአቅም ግንባታ ሥልጠናዎችም ይዘጋጁለታል፡፡ ከዚህም ሌላ ታክስ ነፃ ናቸው፡፡ ወደ አሽከርካሪ ማሠልጠኛ ተቋም ስንመጣ ግን ምንም ዓይነት የማበረታቻ ድጋፍ አይደረግለትም፡፡ ዘርፉ ታክስ እንዲከፍል ይደረጋል፡፡ ከእያንዳንዱ ሥልጠና 15 በመቶ ታክስ አንቆርጣለን፡፡ ይህ ደግሞ ሠልጣኞች ላይ የክፍያ ጫና ፈጥሯል፡፡ እንደ ትምህርት ወይም እንደ ሙያ ዘርፉን ያለማየት ችግር አለ፡፡ ምንም ዓይነት ዕገዛና ድጋፍ ሳይደረግለት ከዘርፉ ግን ውጤት መጠበቅ፣ ምንም ዓይነት ሥራ ሳንሠራ በምኞት ብቻ ከአደጋ የፀዳች አገር ለማየት መሞከር ትክክል አይደለም፡፡
ሪፖርተር፡- ለተጠቀሱት ጉዳዮች ትኩረት አለመስጠቱን እንደማሳያ የሚያቀርቡት ነገር አለ?
አቶ ተስፋዬ፡- አሁን የወጣው 1074/2010 የአሽከርካሪ ብቃት ማረጋገጫ አዋጅ ለጉዳዩ የበለጠ ትኩረት አለመስጠቱን ማሳያ ነው፡፡ አዋጁም የአውቶሞቢል ሥልጠና የሚፈልጉ አሽከርሪዎች በቅርብ ቤተሰቡ፣ ወይም የሥጋ ወይም የጋብቻ ዝምድና ባለው ሰው ተለማምደው ፈተና ተፈትነው መንጃ ፈቃድ ማግኘት ይችላሉ ይላል፡፡ ይህም የሚያሳየው ነገር ቢኖር ሙያውን የሚያራክስ፣ አደጋን የሚያባብስ፣ ለአገርና ለዜጎች የማይጠቅም አዋጅ እስከ ማውጣት ድረስ መሄዱን ነው፡፡ ይህ አዋጅ ፓርላማ ውስጥ ከ90 በላይ የድምፅ ተዓቅቦና ተቃውሞ ገጥሞታል፡፡ አዋጁ የካቲት 2010 ዓ.ም. ላይ ፀድቆ ቢወጣም የማስፈጸሚያ መመርያን ማውጣት በጣም አስቸጋሪ ስለሆነባቸው እስካሁን መመርያ አልወጣለትም፡፡    
ሪፖርተር፡- አዋጁ ከመፅደቁና ከመውጣቱ በፊት ከባለድርሻ አካላት ጋር ውይይት አልተካሄደበትም?
አቶ ተስፋዬ፡- ውይይት ተደርጓል፡፡ እዚህ ላይ ያለው ትልቁ ተግዳሮትና ችግር የሚሰጠው ግብዓትና ሐሳቦችን አለመቀበል ነው፡፡ በተረፈ በቤተሰብ ይሠልጥን የተባለው ቤተሰቡ መኪና ሲኖረው ነው፡፡ መኪና የሌለው ብዙ ኅብረተሰብ አለ፡፡ የደሃ ልጆች ማሠልጠኛ ተቋማት ገብቶ፣ ሀብታም ልጅ ግን በቤተሰቡ መኪና ይማር ማለት ነው፡፡ ይህም አደጋን ከማባባሱ ባሻገር በሀብታምና በደሃ መካከል ልዩነትንና ማኅበራዊ ቀውስን ያስከትላል፡፡ ይህንም አቋማችንን ፓርላማው ጭምር በደብዳቤ አሳውቀናል፡፡  
ሪፖርተር፡- በየማሠልጠኛ ተቋማቱ እየሠለጠኑ የሚወጡት ሰዎች በሚገባ ሠልጥነዋል፣ ጥሩ ዕውቀትና ብቃት ጨብጠዋል ማለት ይቻላል?
አቶ ተስፋዬ፡- እንዲህ ለማለት ያስቸግራል፣ አይቻልም፡፡ ምክንያቱም አንደኛ ከአዋጁ ጀምሮ የግንዛቤ ክፍተት አለ፡፡ ሠልጣኙ ላይ የግንዛቤ፣ ሕጉን ተቀብለው በሚያስፈጽሙ የማሠልጠኛ ተቋማት ዘንድ የአረዳድና መረጃ አሰጣጥ ችግሮች አሉ፡፡ ሠልጣኙ የሚመለከተውን መንጃ ፈቃድ መማር ሲገባው የማይመለከተውን በግንዛቤ ዕጦት እየተማረ ሊሆን ይችላል፡፡ አንድ ሠልጣኝ የንድፈ ሐሳብ ትምህርት ሲሰጠው በሥርዓተ ትምህርቱ መሠረት የሚወስደው ካሪኩለም አለ፡፡ ይህንን ካጠናቀቀ በኋላ የተግባር ልምምድ ያደርጋል፡፡ ከዚያም ወደ ገበያ ይገባል፡፡ ከአሽከርካሪ ሙያ ጋር ተያይዞ መታሰብ ያለበት የተመረቀ ወይም መንጃ ፈቃድ የያዘ አሽከርካሪ ሁሉ በማግሥቱ አሽከርካሪ መባሉ ነው፡፡ ወይም አሽከርካሪ ከተመረቀበት ዕለት ጀምሮ ረዳት ሾፌር የሚል ደረጃ ሳያገኝ ዋና ሾፌር ነው የሚባለው፡፡ በዚህም የተነሳ መንጃ ፈቃዱን ይዞ መኪና ይነዳል፣ አደጋ ያደርሳል፡፡ መንጃ ፈቃዱን ከያዘ በኋላ የከተማ ውስጥ ልምምድ ላይ ዋና አሽከርካሪ (ሲኒየር ድራይቨር) አጠገቡ ተቀምጦ የማብቃት ሥራ መከናወን አለበት፡፡ በዚህ ላይ ትኩረት ያደረገ ሕግ የለም፡፡ በሠለጠነው ዓለም ግን አንድ ሰው የመንጃ ፈቃድ ከተሰጠው በኋላ ለአንድ ዓመት ያህል አጠገቡ ሲኒየር ድራይቨር ወይም ዋና አሽከርካሪ ይቀመጣል፡፡
ሪፖርተር፡- ከማሠልጠኛ ተቋማት ሠልጥኖ መውጣቱ ወይም መመረቁ ብቻ አደጋን ከማድረስ ያድናል?
አቶ ተስፋዬ፡- የትራፊክ አደጋ በአንድ ጀምበር ወይም በመፈክር የሚቀየር አይደለም፡፡ አደጋ አለ፡፡ ነገር ግን ልንከላከል ምንችለው ወይም በአሽከርካሪ ስህተትና ቸልተኛነት የሚመጣውን አደጋ ግን ማቆም ይጠበቅብናል፡፡ ለአደጋ መንስዔ በርካታ ችግሮች አሉ፡፡ እነሱም ከሕግና ከፖሊሲ አወጣጥ ጀምሮ የማሠልጠኛ ተቋማትን ከመደገፍ አንፃር ሊሠሩ የሚገባቸው ናቸው፡፡ አደጋን ለመከላከል ዋና ዋና የተባሉ ስድስት ኢ-ዎች አሉ፡፡ የመጀመርያው ኢጁኬሽን (ትምህርት) እና ሥልጠና ሲሆን፣ ይኼም በስፋት ሊስፋፋ ይገባል፡፡ ሁለተኛው ኢንፎርስመንት (ቁጥጥር) ሦስተኛው ኢንጂነሪንግ ነው፡፡ ይህም ማለት ሮድ ኢንጂነሪንግ ላይ የእግረኛ መንገዶቹ፣ መሻገሪያ መሳለጫዎቹ በጣም ብዙ ችግሮች አሉባቸው፡፡ አራተኛው ኢንከሬጅመንት (ማበረታቻ) ሲሆን፣ 30 እና 40 ዓመት ነድተው ምንም ዓይነት አደጋ ያላደረሱ ሊበረታቱና ዕወቅና ሊቸራቸው ይገባል፡፡ አምስተኛው ኢመርጀንሲ ኤንድ ሜዲካል ሰርቪስ ነው፡፡ አብዛኛው ሰው ወይም 80 ከመቶው ያህሉ ሰው አደጋ ከደረሰበት በኋላ የሚሞተው የመጀመርያ ሕክምና ዕርዳታ በማጣት ነው፡፡ ስለዚህ አሽከርካሪዎች የመንጃ ፈቃድ ከመቀበላቸው በመጀመርያ ሕክምና ዕርዳታ አሰጣጥ እንዲሠለጥኑና ከዚህም በኋላ የመንጃ ፈቃድ ቢሰጣቸው ችግሩን በመጠኑ እንኳን ለመቀነስ ይቻላል የሚል እምነት አለኝ፡፡ በተሽከርካሪ አደጋ ሳቢያ ብዙ ጊዜ ለሞት የሚዳረጉት ከሾፌሮች ይልቅ ተሳፋሪዎች ናቸው፡፡ በዚህ ጊዜ በተጠቀሰው ዘርፍ ሾፌሩ ከሠለጠነ ወዲያውኑ የመጀመርያ ሕክምና ዕርዳታ ሊሰጥ ይችላል፡፡ ስድስተኛው ኢንጌጅመንት (ቅንጅታዊ) አሠራር ነው፡፡ በአሁኑ ጊዜ ሁሉ እንደፈለገው ነው ሕግ እያወጣ ያለው፣ ኦሮሚያ የራሱን፣ አዲስ አበባም የራሱን ሕግ ያወጣል፡፡ ቅንጅታዊ አካሄድ የለም፡፡ በዚህም የተነሳ አገር አቋራጭ አውቶብሶች ተቸግረዋል፡፡ ይህንን ችግር ሁሉ ፍተሾ አንድ አገራዊ የሆነ የኢትዮጵያ መንጃ ፈቃድ ያስፈልጋል፡፡ ለዚህም መንጃ ፈቃዱ በአንድ የመረጃ ቋትና በአንድ ማዕከላዊ ቢሮ መመራት ይኖርበታል፡፡   
ሪፖርተር፡- ተቋማት ለስንት ጊዜ ነው የሚያሠለጥኑት?
አቶ ተስፋዬ፡- ዝቅተኛው የሞተር ሳይክል ሲሆን ሥልጠናው አንድ ወር ነው፡፡ የአውቶሞቢል ሥልጠና ከ35 እስከ 40 ቀን ይወሰዳል፡፡ ሕዝብ ወይም ደረቅ አንድ ሁለት ወር ይወስዳል፡፡ ከፍተኛው የሦስት ወር ሥልጠና ነው፡፡ በሌላ ዘርፍ ሲታይ ደግሞ መከላከያ ሚኒስቴርና ፖሊስ ኮሚሽን ከስድስት ወራት በላይ ያሠለጥናሉ፡፡ ጨለማ፣ ብርሃን፣ ዳገትና ቁልቁለት እያደረጉ በብቃት አሠልጥነው ያስመርቃሉ፡፡
ሪፖርተር፡- ጥራት ያለው ፈተና ካለ ጥራት ያለው ሥልጠና ይኖራል የሚል አመለካከት አለ፡፡ የማሠልጠኛ ተቋማት በዚህ አመለካከት ላይ ያላቸውን አስተያየት እንዴት ይገልጹታል? ምክንያቱም ለትራፊክ አደጋ ከመንስዔዎቹ አንዱ የተቋማት አሠለጣጠንና ፈተና አሰጣጥ ዘዴ ላይ ጥራት መጓደል ነው ይባላል?
አቶ ተስፋዬ፡- ማሠልጠኛ ተቋማት የተሰጣቸው ሥልጣን ማሠልጠን ብቻ ነው፡፡ መፈተን አይችሉም፡፡ የሚፈትነው የመንግሥት አካል ነው፡፡ ፈትኖ ብቁ ነው የሚል መረጃ የሚሰጠው ይኼው አካል ነው፡፡ ስለዚህ ማሠልጠኛ ተቋሙ አንድን አሽከርካሪ በብቃት ካላሠለጠነ ፈታኙ አካል ለምን ፈተናው ላይ አይጥለውም? ለምን ያሳልፈዋል? በተረፈ አሳልፎ መንጃ ፈቃድ ከሰጠ በኋላ ተቋሙን የመውቀስ መብት የለውም፡፡ አራት ዓይነት አሽከርካሪዎች አሉ፡፡ አንደኛው ተምሮና ሠልጥኖ በአግባቡ መንጃ ፈቃድ ያወጣ፣ ሁለተኛው ቤቱ ድረስ መንጃ ፈቃድ የመጣለት፣ ሦስተኛ ሕገወጥ መንጃ ፈቃድ የያዘ፣ አራተኛው ያለ መንጃ ፈቃድ የሚያሽከረክር ነው፡፡ በእነዚህ ሁሉ ተቋማት ያለሥራቸው ሲወቀሱ ይስተዋላል፡፡ የሚፈትነውና መንጃ ፈቃድ የሚሰጠው የመንግሥት አካል መሆኑ የታወቀ ነው፡፡
‹‹አካሄዱን አልተከተላችሁም ተብለን ፋብሪካ ለመገንባት የገዛነውን ማሽን ለማስቀመጥ ተገደናል›› አቶ ሲራክ ከተማ፣ የኔግራ ዘይት ፋብሪካ ባለቤት
2 January 2019
ታምሩ ጽጌ
አቶ ሲራክ ከተማ ይባላሉ፡፡ ተወልደው ያደጉት በአዲስ አበባ ከተማ ካዛንቺስ አካባቢ ነው፡፡ የመጀመርያና ሁለተኛ ደረጃ ትምህርታቸውን በናዝሬት መጽሐፍ ቅዱስ አካዴሚ እስከ 11ኛ ክፍል ተምረዋል፡፡ የ11ኛ ክፍል ተማሪ እያሉ ደርግ የንጉሡን አገዛዝ በኃይል በመገልበጥ ሥልጣን ላይ የወጣበት ዘመን ነበር፡፡ በመሆኑም በወቅቱ ወጣቶች እየተለቀሙ የሚታሰሩበትና የሚረሸኑበት ጊዜ ስለነበር፣ አቶ ሲራክም ይኼንን በመፍራት ወደ ሌላ አገር መሰደዳቸውን ተናግረዋል፡፡ አቶ ሲራክ በአሁኑ ጊዜ የ62 ዓመት ጎልማሳ ሲሆኑ፣ ባለትዳርና የአራት ልጆች አባት ናቸው፡፡ ከ40 ዓመታት በላይ በስደት ይኖሩበት ከነበረው አሜሪካ ወደ ትውልድ አገራቸው ተመልሰዋል፡፡ በአገራቸው ኢንቨስት ማድረግ እንደሚችሉ ተነግሯቸው ስለመጡ በዘይት ምርት ላይ ለመሰማራት በመወሰን የማምረቻ ማሽን ገዝተው ያስገቡ ቢሆንም፣ የተለያዩ ችግሮች እንደገጠሟቸው እየተናገሩ ነው፡፡ አቶ ሲራክ አሁን ስላሉበት ሁኔታና በሥራቸውም ላይ ስለገጠማቸው አጠቃላይ ሁኔታ ታምሩ ጽጌ አነጋግሯቸዋል፡፡
ሪፖርተር፡- ከኢትዮጵያ የወጡት መቼና በምን ምክንያት ነው?
አቶ ሲራክ፡- ከኢትዮጵያ የወጣሁት የ11ኛ ክፍል ተማሪ እያለሁ ነው፡፡ የሄድኩትም ወደ አሜሪካ ነው፡፡ ከአገር ልወጣ የቻልኩት የንጉሡ ሥልጣን በደርግ በመተካቱና ደርግ ደግሞ ማሰርና መግደል በመጀመሩ ነው፡፡ አብዛኛዎቹ ተጠቂዎች ደግሞ በወቅቱ በእኔ ዕድሜ ያሉ ወጣቶች ነበሩ፡፡ በዚህ ምክንያት አብዛኛው ወጣት በኬንያ፣ በጂቡቲና በሱዳን ወደ ተለያዩ አገሮች ሲሰደድ፣ እኔም ኬንያ የምሄድበት አጋጣሚ በመፈጠሩ ሄድኩኝ፡፡ ከኬንያ ወደ እስራኤል፣ ከዚያም ወደ ግሪክ ከሄድን በኋላ አሜሪካ ገብተን ላለፉት 40 ዓመታት እዚያው ኖርን፡፡ ከእኛ ቀደም ብለው አሜሪካ የሚኖሩ በመኖራቸው እኛ ለመልመድ አልተቸገርንም፡፡ በስደት ቀደም ብለው በብዛት የወጡ ጓደኞቻችን ስለነበሩ አገሩን ቶሎ ለመቀላቀልና ሥራ ለማግኘት አልተቸገርንም፡፡ 
ሪፖርተር፡- ከአገር ሲወጡ የ11ኛ ክፍል ተማሪ ስለነበሩ አሜሪካ እንደገቡ ሥራ ነው የጀመሩት? 
አቶ ሲራክ፡- ሁለተኛ ደረጃ ትምህርቴን ስላልጨረስኩ ትምህርት ቤት ገባሁ፡፡ 12ኛ ክፍል ካጠናቀቅሁ በኋላ ሳንፍራንሲስኮ ስቴት ዩኒቨርሲቲ በአድቨርታይዚንግ ኤንድ ፕሮሞሽን የመጀመርያ ዲግሪዬን አግኝቻለሁ፡፡ ከዚያም በንግድ ሥራ፣ በኮርፖሬትና በተለያዩ የሥራ ዘርፎች ስሠራ ቆይቻለሁ፡፡
ሪፖርተር፡-  ወደ ኢትዮጵያ እንዴት ልትመለሱ ቻላችሁ?
አቶ ሲራክ፡- በአገራችን ውስጥ መልካም ሁኔታዎች መፍጠራቸውንና በተለያዩ ምክንያት ከአገራቸው ርቀው የሚኖሩ ኢትዮጵያውያን በተለያዩ ዘርፎች መሰማራት እንደሚችሉ የመንግሥት አካላት ይናገሩ ነበር፡፡ በወቅቱ ልጆቻችን ገና ሕፃናት ስለነበሩ ወዲያውኑ መምጣት ባንችልም ልባችን ግን አላረፈም፡፡ ልጆቼም ወደ ቤተሰቦቻቸው አገር ለመምጣት ከፍተኛ ጉጉት ስለደረሰባቸው ዘወትር ይወተውቱኝ ነበር፡፡ በመሆኑም ከአሥር ዓመታት በፊት ልንመጣ ችለናል፡፡ እኔም ለአገሬና ለወገኔ ከፍተኛ የሆነ ፍቅር ስላለኝ፣ እንዲሁም ልጆቼ የሰው አገር ዜጋ ሆነው እንዳይቀሩ እመኝ ስለነበር፣ ኢትዮጵያዊነትን በውስጣቸው ለማስቀረትም ፍላጎቱ ስለነበረን ይዘናቸው መጣን፡፡
ሪፖርተር፡- የመንግሥት ተወካዮች ኢንቨስትመንት ላይ ለመሰማራት ምቹ ሁኔታዎች እንዳሉ ሲናገሩ በምን ዓይነት የኢንቨስትመንት ዘርፍ ላይ ለመሰማራት ወሰኑ?
አቶ ሲራክ፡- ወደ አሜሪካ መጥተው የነበሩ የመንግሥት ተወካዮች ዳያስፖራው በተለያዩ የኢንቨስትመንት ዘርፍ መሰማራት እንደሚችል ይናገሩ ነበር፡፡ ኢትዮጵያ ውስጥ በተለይ የዘይት እጥረት ከፍተኛ እንደሆነና ዘይት በማምረት ዘርፍ ብንሰማራ መንግሥትም አስፈላጊውን ትብብር እንደሚያደርግልን ነገሩን፡፡ 90 በመቶ የሚሆነው የዘይት አቅርቦት ከውጭ በመሆኑ፣ ይኼንን ምርት በአገር ውስጥ ምርት ብትሸፍኑት ለአገራችሁም ሆነ ለእናንተ ትልቅ ጥቅም ያስገኛል ብለውን ነበር፡፡ ከአሜሪካ እንደመጣን እጥረት አለ በተባለበት የዘይት አቅርቦት ላይ ለመሰማራት ብንነሳም፣ በተለያዩ ምክንያቶች እንደፈለግነውና እንደተነገረን ሊሆን ባለመቻሉ፣ በእርሻ ኢንቨስትመንት ላይ ተሰማራን፡፡ በኦሮሚያ ክልል በኬ በሚባል አካባቢ ከአርሶ አደር ላይ መሬት ተከራይተን ነጭ ሽንኩርት ማምረት ጀመረን፡፡  
ሪፖርተር፡- መንግሥት መሬት አልሰጣችሁም?
አቶ ሲራክ፡- አልሰጠንም፡፡ የአርሶ አደር መሬት ተከራይተን ነጭ ሽንኩርት ማምረት ብንጀምርም በሥራው መዝለቅ አልቻልንም፡፡ ምክንያቱ ደግሞ የአካባቢው የመንግሥት ተወካዮች ያስፈራሩን ጀመር፡፡ ቦታው ለሽንኩርት ማምረቻ እንዳልተፈቀደ በመግለጽ ሠራተኛ እንዳይቀጠርና መሬት ያከራየንን አርሶ አደር ማስፈራራት በመጀመራቸው የአካባቢው ነዋሪ በመፍራቱ ሠራተኛ ማግኘት አልቻልንም፡፡   
ሪፖርተር፡- ለምንድነው መንግሥት የሚያስፈራራው? ራሱ ጠርቶ?
አቶ ሲራክ፡- መንግሥት በክልሎች በምን በምን ዓይነት ኢንቨስትመንት መሰማራት እንዳለበት ወስኖ ነበር፡፡ ለወተት፣ ለአትክልንና ፍራፍሬ፣ ለአዝርዕትና ለመሳሰሉት ቦታዎችንና ክልሎችን ከፋፍሎ ስለነበር፣ እኔ ደግሞ እንደፍላጎቴና አቅሜ ሊሄድልኝ ስላልቻለ፣ ከዋና ከተማው ብዙም ርቀት በሌለው ቦታ ላይ የሽንኩርት ማምረት ላይ ብሰማራም ተፅዕኖው በመብዛቱ ሳይሳካልኝ ቀረ፡፡ ከስሬ ተውኩት፡፡
ሪፖርተር፡- ወደ ዘይት እንዴት ገቡ?
አቶ ሲራክ፡- የመንግሥት ተወካዮች ወደ አሜሪካ በመጡ ጊዜ ከተናገሩት ውስጥ አንዱ የዘይት ፋብሪካ መገንባት ነበር፡፡ እኔም በውስጤ ያሰብኩት በዘይት ምርት ላይ ለመሰማራት ነበር፡፡፡ እዚህም ከመጣን በኋላ ከፍተኛ ችግር የገጠመን ንጹሕ ዘይት ማግኘት ነበር፡፡ በመሆኑም ዘመናዊ የሆኑ የዘይት ማምረቻ መሣሪያዎችን ከቻይና ገዝቼ አመጣሁ፡፡ መሣሪያውን ካመጣሁ በኋላ ፋብሪካውን መገንቢያ መሬት ስጠይቅ ሊሰጠኝ አልቻለም፡፡ ነገር ግን መንግሥት ፋብሪካውን መገንቢያ ቦታ እስከሚሰጠኝ ድረስ ማሽኑን ከማስቀመጥ ብዬ የግለሰብ ቦታ በመከራየት ላለፉት አራት ዓመታት እንደፈለኩት ባይሆንም ንፁሕ ዘይት እያመረትኩ ነው፡፡  
ሪፖርተር፡- እርስዎ ወደ ዘይት ማምረት የገቡት አስጠንተውና ከመንግሥት ማግኘት የሚገባዎትን መሬትና ሌሎች አስፈላጊ ነገሮችን ሳያገኙ ነው እንዴ? 
አቶ ሲራክ፡- ስለ ዘይት እኔ የተሻለ ዕውቀት አለኝ፡፡ ሌላው ደግሞ የኢትዮጵያ ኢንቨስትመንት መሥሪያ ቤት ያወጣውን የተለያዩ መግለጫዎችንና ሰነዶችን ተመልክቼ ነው ወደ ሥራው የገባሁት፡፡ ደግሞም መንግሥት ራሱ ያለበት ችግር የዘይት መሆኑን ገልጾና ገፋፍቶን ስለነበር ነገሮች ይኼንን ያህል ችግር ይፈጥራሉ የሚል ነገር አልገመትኩም፡፡ በመሆኑም ማሽን ገዝቼ መጣሁ፡፡ ማሽን መትከያ ቦታ ስጠይቅ እንዳሰብኩት ባለመሆኑ ቦታ ተከራይቼ መሥራት ጀመርኩ፡፡ ምንም ያልተቀላቀለበትና በተለያዩ የጤና ተቋማትና የመንግሥት ተቆጣጣሪ ተቋማት የተረጋገጠ ዘይት ማምረት በመጀመራችን በርካታ ደንበኞችን ማፍራት ቻልን፡፡   
ሪፖርተር፡- መንግሥት ኑ ብሎ ጠርቶ መሬት ስትጠይቁት ለምን ከለከላችሁ? ችግሩ ምንድነው?
አቶ ሲራክ፡- እንደመጣን ወደ ኢንቨስትመንት ቢሮ ስንሄድ ወደ ልማት ባንክ ላከን፡፡ ልማት ባንክ እንዴት መሥራት እንደፈለግን ጠይቆን ስናስረዳው አመጣጣችሁ ትክክል አይደለም አለን፡፡ የእኛን መሥፈርት (አካሄድ) ተከትላችሁ አልመጣችሁም አለን፡፡   
ሪፖርተር፡- የልማት ባንክ መሥፈርት ምንድነው?
አቶ ሲራክ፡-  እነሱ መሥፈርት ነው ብለው የነገሩን ሰባት ሚሊዮን ብር ግምት ያለው ዶላር በቀጥታ በልማት ባንክ ማስቀመጥ እንዳለብን ነገሩን፡፡ ባንኩ ያንን ብር ይዞና በምናቀርበው ፕሮጀክት መሠረት መሥራት እንደነበረብን የሚገልጽ ነው፡፡ እኛ ግን ይኼንን መሥፈርት ስላላወቅን ወይም አሜሪካ በመጡ ጊዜ ይኼንን ስላልነገሩን ቶሎ ወደ ምርቱ ለመግባት ማሽኑን ገዝተን መጣን፡፡ ማሽኑን ቀድመን በመግዛታችን መስመሩን ተከትላችሁ አልጣችሁም አለን፡፡ ‹‹ስህተቱ የእናንተ ነው›› ተብለን መሬት ሊሰጡ አልቻሉም፡፡ ምንም ዓይነት ዕርዳታ አላገኘንም፡፡ እስካሁን በማንኛውም በኩል ዕርዳታ ማግኘት አልቻልንም፡፡  
ሪፖርተር፡- ልማት ባንክ ከሰባት ሚሊዮን ብር በላይ እንድታስቀምጡ እንደ ግዳጅ ያስቀመጠበት ምክንያት ምንድነው?
አቶ ሲራክ፡- ምክንያቱ ለእኔም አልገባኝም፡፡ ድፍን ያለ መልስ የሰጡን፣ ‹‹ከእኛ መሥፈርት ጋር አብሮ አልሄደም›› የሚል ብቻ ነው፡፡ ‹‹ፕሮሲጀሩን ጠብቃችሁ የተጠቀሰውን ያህል ገንዘብ በዶላር አስቀምጣችሁ ቢሆን ኖሮ፣ የፕሮጀክት ጥናታችሁን አይተን 80 በመቶ ብድር እንሰጣችሁ ነበር፤›› ብለውናል፡፡ በእኛ በኩል ማሽኑ ተገዝቶ በመግባቱ፣ ‹‹ማስያዣ ሕንፃም ሆነ ሌላ ነገር ስለሌላችሁ ምንም ማድረግ አንችልም›› ሲሉን የገባን ማስቀመጥ የነበረብንን ገንዘብ እንደ መያዣ ያገለግላል ማለት ነው የሚል ነው፡፡ እንደ አማራጭ የነገሩን ደግሞ 7.5 ሚሊዮን ብር በባንክ እንድናስቀምጥና ከዚያ በኋላ እንደሚያዩልን ነው፡፡ እኔ ደግሞ በጣም ትልቅና ዘመናዊ ማሽን ስለገዛሁበት የጠየቁትን ገንዘብ ላስቀምጥ አልቻልኩም፡፡
ሪፖርተር፡-  አሁን እየሠራችሁ ያላችሁት በሙሉ አቅማችሁ አይደለም፡፡ በኪራይ ቦታ ላይ ለተወሰነ የኅብረተሰብ አካል የሚደርስ የዘይት ምርት ብቻ በመሥራት ላይ ናችሁ፡፡ በቀጣይ ምን ለማድረግ አስባችኋል?
አቶ ሲራክ፡- ያለንን ነገር ሁሉ በማስረዳትና በማሳየት መንግሥት ፋብሪካ መገንቢያ ቦታ እንዲሰጥን በተደጋጋሚ ጠይቀናል፡፡ በተከራየናት አናሳ ቦታ ላይ እያመረትን የምናገኘውን ዘይት ለመንግሥት ኃላፊዎች ጭምር በማሳየት አድናቆታቸውን ሰጥተውናል፡፡ የሚመለከታቸውም ተቆጣጣሪ ተቋማት የዘይታችንን ጥራትና ንፅሕና በመመልከት ወደ ውጭ ኤክስፖርት እንድናደርግ ሰርተፍኬት በመስጠት ጭምር እየገፋፉን ነው፡፡ ነገር ግን በአገር ቤት ያለውን ሕዝብ ሳናዳርስና እኛም በብቃትና በብዛት ማምረት ሳንጀምር ‹‹ጀምረው አቋረጡ›› መባል ስለማንፈልግ መላክ አልጀመርንም፡፡ ሕዝባችን በከፍተኛ የጤና ጉዳት ከሚንገላታባቸውና ከሚሰቃይባቸው የምግብ ዓይነቶች አንዱ ዘይት ነው፡፡ ለጤና ተስማሚ የሆነን ንፁሕና ያልተደበላለቀ ዘይት ማግኘት ስለማይቻል፡፡ ይኼንን ደግሞ በአገራችን ምርቶች ብቻ አምርተን ንፅህናውንና ጥራቱን ጠብቀን የዜጎቻችንን ጤንነት በመጠበቅ በቀጣይ ወደ ሌላው ዓለም ለማዳረስ ነው የእኛ ዓላማ የነበረው፡፡ አሁንም ተስፋ ባለመቁረጥ ተጨማሪ ጥናት በማስጠናት ለኢንቨስትመንት ኮሚሽን አስገብተናል፡፡  
ሪፖርተር፡- በመንግሥት በኩል ብድርም ሆነ መሬት ማግኘት አልቻላችሁም፡፡ በሌላ በኩል ግዙፍ ማሽን ገዝታችሁ አስገብታችኋል፡፡ በቀጣይ ምን ልታደርጉ ነው? 
አቶ ሲራክ፡- አሁን የኢሕአዴግ መንግሥት አመራሩን ቀይሯል፡፡ በዓብይ አህመድ (ዶ/ር) የሚመራው መንግሥት ቀደም ብለው ከነበሩት አመራሮች የተሻለ አስተሳሰብ ያላቸውን ባለሙያዎች በአስፈጻሚነት ሾሟል፡፡ የተሻለ የሥራ እንቅስቃሴም እየታየ ነው፡፡ ጠቅላይ ሚኒስትሩም፣ ‹‹አገራችንን በምንችለው ሁሉ እንደግፍ፣ እናሳድግ›› እያሉ ነው፡፡ ምናልባትም የኢንቨስትመንት ፖሊሲ ለውጥ ያደርጋል የሚል እምነት አድሮብኛል፡፡ በመሆኑም እኛ ያለንን ማሽንና ፍላጎት በማየት ፋብሪካ መገንቢያ ቦታ ሆነ ብድር ሰጥቶን ዓላማችንን እናሳካለን፣ ትልቅ ተስፋ አለን፡፡ ይኼ ደግሞ ለእኛ፣ ለሕዝቡና ለመንግሥት ጠቃሚ ነው፡፡ ለሌሎች የውጭ ኢንቨስተሮች እንደሚደረገው ድጋፍ ለእኛ ለአገር በቀሎቹ ኢንቨስተሮች ትንሽ ማበረታቻ ቢደረግልን ማለትም በተገነቡ የኢንዱስትሪ ፓርኮች ውስጥ ቦታ ቢሰጠን ትልቁን ችግር መቅረፍ እንችላለን፡፡ ጥቅማችንም ቀላል አይደለም፡፡ የተወሰነ የሥራ አጥን ችግር እንቀርፋለን፡፡ ወደ ውጭ የሚወጣውን የውጭ ምንዛሪ እናስቀራለን፡፡ በአግባቡና በወቅቱ ታክስ በመክፈል ሌላው ልማት እንዲቀንስና እንዲስፋፋ እናደርጋለን፡፡ የሚገርመው ነገር አሁን ተከራይተን በምናመርተው ዘይት ብዙ ደንበኞችን አፍርተናል፡፡ አንዱና ትልቁ ደንበኛችን የመንግሥት ተቋም አትክልትና ፍራፍሬ ነው፡፡ ከብዙ ድርጅቶችም ጋር ኮንትራት ወስደን እየሠራን ነው፡፡ ችግሩ የደንበኛ ሳይሆን የአቅርቦት ችግር ነው፡፡ ሰፊ ቦታ ኖሮን ማሽናችን ተክለንና በርካታ ሠራተኞችን በመቅጠር በብዛት ማምረት ባለመቻላችን የትም መድረስ አልቻልንም፡፡ እነዚህ ደንበኞችን እንደ መያዣ (ኮላተራል) ሊታዩ ይገባል የሚል እምነት አለን፡፡ መንግሥት ቢረዳንና ፋብሪካ ገንብተን መሥራት ብንችል ለሕዝቡ ጤናማ የሆነ ምርት ማቅረብ እንችላለን፡፡ ወደ ውጪ በመላክም ለአገሪቱ የውጭ ምንዛሪ ማስገኘት እንችላለን፡፡ በኖርንባት አሜሪካም ሆነ ሌሎች የአውሮፓ አገሮች የቢዝነስ ኮንትራት የሚታየው እንደ ዋስትና ነው፡፡
ሪፖርተር፡- መንግሥት የሚያበድረው የሕዝብን ገንዘብ ነው፡፡ ለዚያ ደግሞ ዋስትና አስፈላጊ ነው፡፡ በእኛ አገር አሠራር የደንበኞች መብዛት እንደ ዋስትና ሊወሰድ አይስተዋልም፡፡ ምክንያቱ ደግሞ አንዱ ለተበደረው ሌላኛው አካል ያለውን ንብረት በዋስትና መልክ ካላስያዘለት በስተቀር ሁለቱ ወገኖች ብቻ ባላቸው የቢዝነስ ግንኙነት አንዱ ለሌላኛው ዋስትና ሊሆን የሚችልበት ሁኔታ ሲሠራበት አይስተዋልምና ይኼንን እንዴት ማስተካከል ይቻላል?
አቶ ሲራክ፡- ልክ ነው፡፡ የተወሰነ አደጋ ሊኖረው ይችላል፡፡ ነገር ግን ሁልጊዜ አደጋ ይደርሳል ብለን የምንፈራ ከሆነ መሥራት አንችልም፡፡ መንግሥት ውስን የሆነ ነገር (Limited Risk) ሊወስድ ይገባል፡፡ ውስን የሆነ አደጋን መውሰድ በጣም ከፍተኛ የሆነም ጥቅም ያስገኛል፡፡ መንግሥት ይኼንን ሁሉ መሠረተ ልማት ሲሠራ፣ ለውጭ ኢንቨስተሮች ሲያበድር አደጋ (Risk) ሊያጋጥመው ይችላል፡፡ ነገር ግን አደጋ ያጋጥመኛል ብሎ ቁጭ ሊል አይችልም፡፡ መንግሥት በቢሊዮን የሚገመት ገንዘብ በመደጎም ዘይት እንዲገባ የሚያደርገው ለሕዝብ ጥቅም ሲል ነው፡፡ የሚያመጣውን ጥቅም ከግምት ውስጥ በማስገባት ብዙ ነገር ይደረጋል፡፡ 
ሪፖርተር፡- ላለፉት አራት ዓመታት በተከራዩት ትንሽ ቦታ ላይ ንፁሕና ጥራቱን የጠበቀ ዘይት እያመረታችሁ መሆኑን ነግረውኛል፡፡ ከምን ዓይነት የቅባት እህል ነው የምታመርቱት? መጠሪያ ስያሜውስ ምንድነው?
አቶ ሲራክ፡- ዘይቱ ‹‹ኔግራ ዘይት›› ይባላል፡፡ መቶ በመቶ ከኑግ ነው የምንሠራው፡፡ ማሽናችን ራሱ አበጥሮና ንፁህ መሆኑን አረጋግጦ ጨምቆ ያወጣል፡፡ ማምረት ከጀመርን አራት ዓመታት ሆኖናል፡፡ ለምርታችን ንፁሕነት ምስክሮቻችን ደንበኞቻችን ናቸው፡፡ አራት ዓመታት በብዛት የሚወስዱ ደንበኞች አሉን፡፡ አንድም ቀን ተቃውሞ አቅርበው አያውቁም፡፡ ሁልጊዜ ምሥጋናቸውን እንደገለጹልን ነው፡፡ ኢትፍሩትን ጨምሮ በከተማው ውስጥ አሉ የተባሉ ሬስቶራንቶች የምሥጋና ሰርተፍኬት እየሰጡን ነው፡፡  
ሪፖርተር፡- በርካታ ዘይት አምራቾች አሉ፡፡ የኑግ፣ የሱፍ፣ የሰሊጥና የሌሎች የቅባት እህሎችን በመጠቀም ያመርታሉ፡፡ የእናንተ ለየት የሚያደርገውና የተሻለ ነው የምትሉት በምን ምክንያት ነው?  
አቶ ሲራክ፡- የኑግ ዘይት በባህሪው ከሌሎች ይለያል፡፡ ልክ እንደ ወይራ ዘይት የተስተካከለ ንጥረ ነገሮችን የያዘ ነው፡፡ በተለይ በውስጡ የሚገኘው ሊኖሊክ አሲድ ለደም ሥርና ለልብ ጠቃሚ ነው፡፡ ኑግ ዘይት የሆነውን ኮሌስትሮል የሚያስወግደውን ኤችዲኤል (HDL) በሰውነት ውስጥ እንዲፋፋና እንዲበዛ የሚያደርግ ነው፡፡ ትኩረታችን ጤናና ንፁሕ መሆኑ ላይ በመሆኑ እንጂ ለገበያና ትርፍ ብቻ ለማግኘት ቢሆን ሌሎቹ ይሻላሉ፡፡ ኔግራ ዘይትን በንፅሕና በማምረት ጤናን መጠበቅ ዋናው ዓላማችን በመሆኑ ከሌሎቹ ዘይቶች ከፍ ባለ ዋጋ ቢሸጥም፣ የሚያስገኘው ጥቅም ግን እጅግ ከፍተኛ ነው፡፡ ይኼንን የምንለው ደግሞ ራሳችንን ለማስወደድ ወይም ዝም ብለን በባዶ ሜዳ ልዩ ነን ለማለት ሳይሆን፣ በግለሰቦችም ሆነ በመንግሥት የጤና ተቆጣጣሪ ተቋማት የተመሰከረልን መሆኑን ስንናገር በኩራት ነው፡፡ እያንዳንዱ የኅብረተሰብ ክፍል በአንድም በሌላ ዘይት ተጠቃሚ ነው፡፡ ይኼ ደግሞ ለጤና ጠቃሚ በመሆኑ ተፈላጊነቱም በዚያው ልክ ነው፡፡     
ሪፖርተር፡- ምግብ ነክ ምርቶችን የሚቆጣጠሩ የመንግሥት ተቋማት በዘይት ምርታችሁ ላይ የሰጡት የዋስትና ማረጋገጫ ፈቃድ አላችሁ? ቁጥጥር የሚያደርጉትስ እንዴት ነው?
አቶ ሲራክ፡- ከደረጃ መዳቢዎች የተስማሚነትና ምዘና ኤጀንሲ ባለሙያዎች በማምረቻ ቦታ መጥተው፣ ጥራቱንና ንፀሕናውን በመመርመርና በመለካት የብቃት ማረጋገጫ ሰርተፍኬትና ዕውቅና ሰጥተውናል፡፡ ‹‹ለምን ወደ ውጭ ኤክስፖርት አታደርጉም?›› ብለው እስከመጠየቅም ደርሰዋል፡፡ የምንሠራው ሥራበኤክስፖርት ደረጃ ያለ መሆኑንም አረጋግጠው ሰርተፍኬት ሰጥተውናል፡፡ እንዲያውም ‹‹አይሶ ሰርተፊኬት የምታገኙበትን መንገድ ሁሉ እናመቻችላችኋለን›› ብለውናል፡፡ ትልቁ ሐሳባቸው ኮሜሳ ውስጥ እንድንገባ ነበር፡፡ ነገር ግን እነሱ ያሉንን ሁሉ ተቀብለን እንዳንጓዝ፣ ምርቱን በብዛትና በጥራት አምርተን ለማዳረስ ፋብሪካውን አስፋፍተን ማምረቻ ማሽኖችን መጠቀም አለብን፡፡ ይኼንን ለማድረግ ደግሞ መሬት ወይም ሰፊ ቦታ ያስፈልጋናል፣ እኛ ማምረቻ ማሽኑን የገዛን ቢሆንም ከላይ እንደጠቀስኩት፣ ‹‹ፕሮሲጀሩን አልተከተላችሁም›› ተብለን መሬት ሊሰጠን አልቻለም፡፡ በኪራይ ቦታ ውስጥ ግን የተባለውን ሁሉ ማሳካት አይቻልም፡፡ ከባድም ነው፡፡ ያለንን ማሽን ለሥራው ምን ያህል ትኩረት ሰጥተን እየሠራን መሆኑንና በቀጣይም ለሕዝባችንና ለአገራችን ያለውን ጠቀሜታ ጭምር የሚመለከተው የመንግሥት አካል ተመልክቶ፣ ፋብሪካ መገንቢያ ቦታ ይሰጠናል በሚል ተስፋ እየተንቀሳቀስን ነው፡፡
ሪፖርተር፡- አሁን በተከራያችሁት ቦታ ላይ በቀን ምን ያህል ሊትር ዘይት እያመረታችሁ ነው?
አቶ ሲራክ፡- ማሽናችንን በሙሉ ተክለን መሥራት ብንችል በቀን ከ3,000 ሊትር በላይ ማምረት እንችል ነበር፡፡ አሁን ግን ከ1,500 ሊትር በላይ ማምረት አልቻልንም፡፡ በቦታ ጥበት የተነሳ ተገድበናል፡፡   
ሪፖርተር፡-  በፋብሪካችሁ ውስጥ ያሉ ሠራተኞች በሙያው የሠለጠኑ ናቸው?
አቶ ሲራክ፡- በኬሚስትሪ፣ ስፔሻላይዝ ያደረገና በዘይት ምርት ዙሪያ ልዩ ጥናት ያደረገ ኬሚስት በፋብሪካው ውስጥ በኃላፊነት የሚመራ ሠራተኛ አለን፡፡ በሙያው ከፍተኛ ልምድና ዕውቀት ያሏቸው ሠራተኞች አሉን፡፡ ከበታች ሠራተኞች ጀምሮ እስከ ኃላፊ ደረስ ያሉ ከ20 በላይ የሚሆኑ ሠራተኞቻችን በዘርፉ ዕውቀት ያላቸው ናቸው፡፡ 
ሪፖርተር፡-  ዘይታችሁ ተመርቶ የሚቆየው ለምን ያህል ጊዜ ነው?
አቶ ሲራክ፡-  የኑግ ዘይት ተመርቶ እስከ ሁለት ዓመት ሊቆይ ይችላል፡፡ በቆየ ቁጥር ግን ጣዕሙ እየቀነሰ ስለሚመጣ እንደተመረተ ቢበላ ጥሩ ነው፡፡ እኛ ግን ካለን የምርት ውስንነት አንፃር የምናመርተው ከደንበኞቻችን ጋር በገባነው ውል መሠረት በመሆኑ በብዛት አምርተን አናስቀምጥም፡፡ እናምርት ብንልም ሰፊ ቦታ ስለሌለን አንችልም፡፡ የምርት ጊዜውንና ከፋብሪካው ውጪ የተደረገበትን ጊዜ የሚገልጹ መለያዎች በመያዣዎቹ ላይ ስለምናስቀምጥ እኩይ ባህርይ ባላቸው ነጋዴዎች እንዳይጭበረበርም ልዩ ጥንቃቄ እናደርጋለን፡፡  
ሪፖርተር፡- ትልቁ ችግር የቅባት እህሎችን ማግኘት እንዲሆን ይነገራል፡፡ የኑግ ምርት የምታገኙት ከየት ነው?   
አቶ ሲራክ፡- እስካሁን የምንሠራው በተለያዩ የአገሪቱ አካባቢዎች የቅባት እህሎች ከሚያመርቱና ከአርሶ አደሩ ነው፡፡  
ሪፖርተር፡- መንግሥት ለአገር ውስጥ አምራቾች ምን ማድረግ አለበት ይላሉ? 
አቶ ሲራክ፡- ሊደግፈን፣ ሊያበረታታንና ከውጭ ተገዝተው የሚገቡ ምርቶችን በአገር ውስጥ በማምረትና በመላክ የውጭ ምንዛሪ ወጪያችንን ማዳን ላይ እንድንሠራ ማድረግ አለበት፡፡ እኛ ማሽን ይዘን ፋብሪካ መገንቢያ ቦታ በማጣታችን ተቸግረናል፡፡ መሬት ሊሰጠን ይገባል፡፡ ወይም በኢንዱስትሪ ፓርኮች ውስጥ ሰፊ ሼድ በረዥም የኮንትራት ጊዜ እንድናገኝ ሊፈቀድልን ይገባል፡፡ ባለፉት አራት ዓመታት ምንም ዓይነት መዛባት ሳንፈጥር ንፁሕና ለጤና ተስማሚ የሆነ፣ ‹‹ኔግራ ዘይት›› እያመረትን በመሸጥ ላይ ነን፡፡ በእርግጠኝነት መናገር የምንችለው የመንግሥት አካል ጭምር እየተመገቡት ነው፡፡ ኔግራ የሚል ስያሜ የሰጠነው የጥቁር አፍሪካውያን መገለጫችን ስያሜና በአጋጣሚም ‹‹ኑግ›› የሚል ስያሜም ስላለው ነው፡፡ ሌላው ልዩ የሚያደርገው በተለያዩ ኬሚስቶች ተመርምሮ ከኮሌስትሮል ነፃ የሆነ ዘይት መሆኑ ነው፡፡ እኛን የያዘን የተነሳንበት ዓላማ ሕዝባችንንም ሆነ መንግሥትን በቅንትና በታማኝነት ለማገልገል፣ ሕዝባችን በተለያዩ ምግቦች ያጣውን ጤና በተለየ ከዘይት ጋር በተገናኘ እየተፈጠረበት ያለውን የተለያየ የጤና እክል ለመታደግ ንፁሕ ዘይት ለማምረትና ለማዳረስ እንጂ፣ ገንዘብ ለማግኘት ቢሆን ኖሮ የተለያዩ የማጭበርበሪያ ዘዴዎችን ተጠቅሞ ማግኘት ቀላል ነው፡፡ ነገር ግን አቅማችን እስከፈቀደ መንግሥት ለማስቸገርና ቦታ ተሰጥቶን ምርቱን በስፋትና በጥራት ለማቅረብ እንጥራለን እንጂ በማይሆን ሥራ ላይ መቼም ቢሆን አንሰማራም፡፡      
‹የትራፊክ አደጋን ለመቆጣጠር ከጊዜ መለዋወጥ ጋር የሚሄዱ ቴክኖሎጂዎችን መጠቀምን እንመክራለን››
5 December 2018
ምሕረት ሞገስ
አቶ ሙራድ አብድራህማን ኢሳ፣ በኢትዮጵያ የስዊድን ኤምባሲ የንግድና የፕሮሞሽን ክፍል ከፍተኛ ኦፊሰር
ስዊድን ከኢትዮጵያ መንግሥት ጋር በጋራ ከምትሠራባቸው መስኮች አንዱ የትራንስፖርት ዘርፍ ነው፡፡ በኢትዮጵያ የትራንስፖርት ዘርፍ አለመሳለጥ ተጠቃሚውን ከማጉላላቱም በላይ የብዙዎችን ሕይወት የሚቀጥፍ የትራፊክ አደጋ በየዓመቱ ለመመዝገቡ ምክንያት ነው፡፡ ስዊድን ከ50 ዓመታት በፊት የችግሩ ሰለባ የነበረች ሲሆን አሁን ላይ የትራፊክ አደጋን እንዲሁም ከዚሁ ጋር ተያይዞ የሚከሰት ሞትንና የአካል ጉዳትን በመቀነስ የትራፊክ አደጋን ከተቆጣጠሩ ቀዳሚ አገሮች ተርታ ተሰልፋለች፡፡ ለዚህም መንግሥት ብቻውን ሳይሆን መኪና አምራች ድርጅቶችም ከፍተኛውን ሚና ተጫውተዋል፡፡ ይኼንን ልምድ ለማካፈል ከሦስት ዓመታት በፊት ጀምሮ ከኢትዮጵያ ጋር ሲሠራ የቆየው በኢትዮጵያ የስዊድን ኤምባሲ ባሳለፍነው ሳምንት ከትራንስፖርት ሚኒስቴርና ከሚመለከታቸው አካላት ጋር የልምድ ልውውጥ አድርጓል፡፡ የልምድ ልውውጡ ትኩረትም በኢትዮጵያ የትራፊክ ደኅንነትና ቀጣይነት ያለው የትራንስፖርት አገልግሎት ያሉበት ፈተናና መፍትሄዎቹ የሚል ነበር፡፡ አቶ ሙራድ አብድራህማን ኢሳ በኢትዮጵያ የስዊድን ኤምባሲ የንግድና የፕሮሞሽን ክፍል ከፍተኛ ኦፊሰር ናቸው፡፡ የስዊድን ኤምባሲ ከኢትዮጵያ ጋር በትብብር የሚሠራበትን የትራንስፖርት ዘርፍ በኤምባሲው በኩል በበላይነት ይመራሉ፡፡ ምሕረት ሞገስ አነጋግራቸዋለች፡፡
ሪፖርተር፡- ስዊድን የትራንስፖርት ዘርፉን በማጠናከርና የትራፊክ አደጋን በመቆጣጠር በዓለም በምሳሌነት የምትጠራ አገር ናት፡፡ ኢትዮጵያ ደግሞ በተቃራኒው በትራፊክ አደጋ በየዓመቱ በሺዎች የሚቆጠሩ ዜጎቿን ታጣለች፡፡ ስዊድን ችግሩን ለመቅረፍ ያላት አስተዋፅኦ ምንድነው?
አቶ ሙራድ፡- ስዊድን ትራፊክ አደጋን በመቀነስ ረገድ ካላት ጥሩ ተሞክሮ የተነሳ በኢትዮጵያ ያለውን ችግር ለመቅረፍ ፍላጎት አሳይታ ከኢትዮጵያ ጋር በዘርፉ መተባበር ጀምራለች፡፡ ስዊድኖች በትራፊክ አደጋ ሰው እንዳይሞት ቪዥን ዚሮ የተባለ የረዥም ዓመት ዕቅድ ዘርግተው መተግበር ጀምረዋል፡፡ ትንሽ አደጋ የሚመዘገብበት አገር ለመሆንም የዚህ ዕቅድ መተግበር ረድቷቸዋል፡፡ ትራንስፖርት ላይ ያለው የመሳለጥ ሁኔታም ከዓለም የተቀናጀ የሚባል ዓይነት ነው፡፡ ይህ ውጤት የተገኘው መንግሥት ብቻውን ሠርቶ አይደለም፡፡ ከትምህርት ቤት ጀምሮ የንግድ ኩባንያዎች በሙሉ ለሰው ሕይወት ዋጋ ሰጥተው አደጋን መቀነስ ዓላማቸው አድርገው በመሥራታቸው ነው፡፡ ለልምድ ልውውጥ ኢትዮጵያ ከመጡት አንዱ ኤሪክሰን የሚሠራው አይቲ ላይ ነው፡፡ ነገር ግን የትራፊክ ደኅንነትን ዓላማ ያደረገ ሥራም ይሠራል፡፡ ስካኒያና ቮልቮ ኩባንያዎችም መኪኖቻቸውን ደኅንነት የሚያስጠብቁ አድርገው ነው የሚሠሩት፡፡ ኤምባሲውም ቅድሚያውን ወስዶ ኩባንያዎቹ ኢትዮጵያ እንዲመጡና በስዊድን የትራፊክ አደጋን ለመቀነስ ያበረከቱትን አስተዋፅኦ ከልምዳቸው እንዲያካፍሉ ከትራንስፖርት ሚኒስቴር ጋር በመተባበር ስብሰባውን አካሂደዋል፡፡
ሪፖርተር፡- ኢትዮጵያ ከስዊድን ተሞክሮ ልምድ እንድታገኝ ኤምባሲው ትብብሩን የጀመረው መቼ ነው?
አቶ ሙራድ፡- ከሦስት ዓመት ተኩል በፊት ነው፡፡ በጊዜው የትራንስፖርት ሚኒስትሩ ወርቅነህ ገበየሁ ነበሩ፡፡ ወቅቱ ትራፊክ ላይ ያለው አደጋ ተደጋግሞ ይወራ የነበረበትና ኤምባሲውም ምን ማድረግ እንችላለን ብሎ የተነሳበት ስለነበር በትራፊክ አደጋ ዙሪያ እንዲወያዩ አድርገናል፡፡ መንገድ፣ ትራንስፖርትና ትራፊክ አደጋ የተወያዩባቸው ጉዳዮች ነበሩ፡፡ የስዊድን ልምድም የተቀሰመበት ነው፡፡ በመቀጠልም የሚመለከታቸው 20 አካላትም ስዊድን እንዴት አደጋን መቀነስ እንደቻለችና የመንገድ ደኅንነት መሠረተ ልማቷ ምን እንደሚመስል እንዲያዩ አድርገናል፡፡ በዚህም ከክልል ትራንስፖርት ቢሮዎች፣ ከፍትሕና የሚመለከታቸው አካላት ተሳትፈዋል፡፡ በኢትዮጵያ ምን ልናደርግ እንችላለን ብለውም የተወሰኑ የለውጥ ሥራዎች ተከናውነዋል፡፡ ሕግ ላይ ማሻሻያ እስከማድረግም ተሄዷል፡፡ አንዳንድ ፕሮጀክቶች ሲኖሩም ከስዊድን ቮልቮና ስካኒያ ኩባንያዎች እንዲሁም የማማከር ሥራ የሚሠራው ስዊሮድ ልምዳቸውን እንዲያካፍሉ እያደረግን ነው፡፡ ቮልቮና ስካኒያ ኩባንያዎች ስዊድን ከዩኒዶ ጋር በመተባበር በኢትዮጵያ በሰላም ቪሌጅ ለከፈቱት የቮኬሽናል ትምህርት ቤት መካኒኮች እንደዚህ ዓይነት መኪኖችን እንዴት መንዳትና መጠገን እንዳለባቸው ሥልጠና ይሰጣሉ፡፡  ትምህርቱም ሦስት ዓመት ይፈጃል፡፡ ይህ በፐብሊክ ፕራይቬት ፓርትነርሽፕ የምንሠራው ነው፡፡ በባቡር መሠረተ ልማት ላይ የተወሰነ ልምድ ተወስዷል፡፡ ሆኖም ኢትዮጵያ ካለችበት ዕድገት አንፃር እንዴት የስዊድኑን እናምጣው የሚለው አንዱ ተግዳሮት ነው፡፡ የትራፊክ አደጋ ችግርን መቅረፍ ለመንግሥት ብቻ የሚተው አይደለም፡፡ የመኪና ኩባንያዎች አደጋን እንዴት መቀነስ እንደሚችሉ ታሳቢ አድርገው እንደሚሠሩት ሁሉ ኢትዮጵያም እንዲህ ያሉ ዘመናዊና አደጋ የሚቀንሱ ተሽከርካሪዎችን ማስገባት ይኖርባታል፡፡
ሪፖርተር፡- ቀጣይነት ያለው ትራንስፖርት የልምድ ልውውጡ አንድ አካል ነው፡፡ ስዊድን ትራንስፖርት ዘርፉን እንዴት አሳለጠች? ከ50 ዓመት በፊት የነበራትን ዓይነት መንገድ ኢትዮጵያ አሁንም አላት፡፡ ከስዊድን ምን እንማራለን?
አቶ ሙራድ፡- አዲስ አበባና ዙሪያዋ የምናያቸው የመንገድ ሁኔታዎች ከዓመታት በፊት ስዊድንም ነበሩ፡፡ በአዲስ አበባ ለምሳሌ አደባባይ ፍጥነት በመቀነስ ረገድ ጥቅም ቢኖረውም አደባባይ ፈርሶ ወደ መስቀለኛ መንገድ እየተቀየረ ነው፡፡ ስዊድንም እንዲህ ተደርጓል፡፡ መስቀለኛ መንገድ ላይ ደግሞ ፍጥነት መቀነሻ ያደርጋሉ፡፡ እዚህ ላይ ልምድ የሚወስድበት ሁኔታ አለ፡፡ ከዚህ ቀደም ስዊድን የሄዱ የሚመለከታቸው አካላት ሲመለሱ በየከተሞች የፍጥነት መቆጣጠሪያ እንዲሠራ አድርገዋል፡፡ ይህ አደጋን ይቀንሳል፡፡ የሚገኝ ልምድ መሬት እንዲወርድና የመንገድ ፕሮጀክቶች አዲስ አበባም ሆነ ከአዲስ አበባ ውጭ ሲሠሩ የስዊድንን ልምድ እንዲቀስሙ እንፈልጋለን፡፡ ትራፊክ ደኅንነት ላይ ኤክስፐርቶች ስላሉ እነሱ እንዲያግዙ እናደርጋለን፡፡ ስዊድን የሚገኘው መንገድ ትራንስፖርት ከኢትዮጵያው ጋር ልምድ እንዲለዋወጡ እየሞከርን ነው፡፡ ሆኖም በኢትዮጵያ በኩል የሚገጥመን ፈተና በየመሥሪያ ቤቶች የኃላፊዎች መቀያየር ነው፡፡ ስለሆነም በኤክስፐርትና በዩኒቨርሲቲ ደረጃ መደበኛ ግንኙነት እንዲኖር ለማድረግ እየሞከርን ነው፡፡ ከትራንስፖርት ሚኒስቴር ጥናትና ምርምር ክፍል ጋር ግንኙነት እንዲፈጠርም እየጣርን ነው፡፡ 
ሪፖርተር፡- በትራንስፖርት ሚኒስቴር በኩል ያለው ተቀባይነት እንዴት ነው? ግንኙነት ከጀመራችሁ በኋላ የተገኙ ለውጦችን ቢነግሩን?
አቶ ሙራድ፡- በሚኒስቴር ደረጃ ከትራንስፖርት ሚኒስቴር በኩል ጥሩ ተሳትፎ አለ፡፡ አዳዲስ ነገር ሲኖር በተቻለ መጠን ለመቀበል ዝግጁ ናቸው፡፡ የልምድ ልውውጥ ለማድረግም አብረን እንሠራለን፡፡ የከበደን ጉዳይ ከሚኒስቴሩ ባለፈ ባለድርሻ አካላት ማለትም የአውቶቡስ፣ የታክሲ ማኅበራት፣ የመንገድ፣ የትራፊክና የአገር አቋራጭ፣ የሞተር አሽከርካሪዎች፣ መንጃ ፈቃድ አሠልጣኞች፣ ፈቃድ ሰጪው አካልና ከሚመለከታቸው አካላት ጋር መገናኘት ነው፡፡ በሰዊድን ያለው የመንጃ ፈቃድ አሰጣጥ በራሱ ለኢትዮጵያ ልምድ የሚሆን ነው፡፡ መንጃ ፈቃድ ማውጣት የሁለት ዓመት ትምህርት ይፈጃል፡፡ ሕይወትን ከማዳን ጋር የተያያዘ ነው፡፡ የቪዥን ዜሮ ዕቅዳቸውም ሰው ላይ የሚደርስ አደጋንና ሞትን ማጥፋት ላይ ያተኮረ ነው፡፡ የሰው ሕይወት እንዳይጠፋና አካል እንዳይጎድል ማድረግ ቅድሚያ ሥራቸው ነው፡፡ ብረቱ (መኪናው) ሰው እንዳይጎዳ እንዴት እናድርግ የሚለው ላይ ደርሰዋል፡፡ የመኪና ኩባንያዎችም ዘመናዊ ቴክኖሎጂ ተጠቅመው ሰው አደጋ እንዳይደርስበት እየሠሩ ነው፡፡
ሪፖርተር፡- ሰው ሊገጩ ሲሉ ወይም አደጋ ከፊት ካለ ማስጠንቀቂያ የሚሰጡ፣ እየተነዱ ከሆነም ራሳቸውን ለማቆም የሚታገሉና አሽከርካሪውን የሚያነቁ ዘመናዊ መኪኖች አሉ፡፡ እነዚህን መኪኖች በኢትዮጵያ የብዙኃን ትራንስፖርት ለመጠም ስዊድን የምታደርገው ነገር ይኖራል?
አቶ ሙራድ፡- ይህ የስዊድን ቴክኖሎጂ ነው፡፡ ስካኒያዎች በዚህ የተካኑ ናቸው፡፡ መኪናው በራሱ አደጋ እንዳያደርስ እየሠሩ ነው፡፡ ከፊቱ ያለውን በሙሉ እንዲረዳ፣ እንዲያውቅና ራሱ ዕርምጃ እንዲወስድ ከሌሎች የአይቲ ለምሳሌ ከኤሪክሰን ጋር በመተባበር እየሠሩ ነው፡፡ ኤሪክሰንና ስካኒያ በጥምረት የፈጠሩት ቴክኖሎጂ አደጋ ሊያጋጥም ሲል መኪናው በራሱ እንዲያቆም የሚያደርግ ነው፡፡ በስዊድን ቮልቮና ስካኒያ አደጋ ሊያጋጥም ሲል በራሳቸው የሚቆሙበት ደረጃ ላይ ደርሰዋል፡፡ ይኼንን መኪና ኢትዮጵያ ውስጥ የመሸጥ ዕድል አለ፡፡ ይህ ለምን አይደረግም? እያልን እየጠየቀን ነው፡፡ በእርግጥ የታክስ ጉዳይ አለ፡፡ ሆኖም እንደዚህ ዓይነት መኪኖችን ቢያንስ ለብዙኃን ትራንስፖርትና ረዥም ርቀት ለሚጓዙት መጠቀም እንደሚቻል መረጃውን እየሰጠን ነው፡፡ በኢትዮጵያ የስዊድን ኤምባሲ ኃላፊነትም በኢትዮጵያ የትራፊክ አደጋ ቀንሶ ሞትና አካል ጉዳት እንዲቀር ልምድ መለዋወጥና መረጃ መስጠት ነው፡፡ በኢትዮጵያ የትራፊክ አደጋን ለመቆጣጠር ከጊዜ መለዋወጥ ጋር የሚሄዱ ቴክኖሎጂዎችን መጠቀምን እንመክራለን፡፡ ከሰው ሕይወት አንፃር ሲታይ ደግሞ ቴክኖሎጂው ውድ ሊባል አይችልም፡፡ ስዊድናውያን በአገራቸው ቅድሚያ የሰጡት የሰው ሕይወት ማዳንን ነው፡፡ ለዚህም በቴክኖሎጂ የታገዘና ውድም ቢሆን ለረዥም ጊዜ በማገልገል ዋጋውን የሚመስል መኪና መጠቀመም ላይ ትኩረት አድርገዋል፡፡ የመኪኖቹ ረዥም ዕድሜ መቆየትም የትራንስፖርት ዘርፉን ዘላቂ ያደርገዋል፡፡
FacebookTwitterLinkedInShare
ከእኩዮቻቸው ወደኋላ የቀሩ ሕፃናትን የመርዳት ጅማሮ
9 January 2019
ምሕረት ሞገስ
ወጣት እመቤት አይቸው የሙዚቃ ትምህርቷን የተከታተለችው በተፈሪ መኮንን ቴክኒክና ሙያ ኮሌጅ ነው፡፡ በ2010 ዓ.ም. የሦስት ዓመት ትምህርቷን አጠናቃ በአድቫንስድ ዲፕሎማ በኪቦርድ ከተመረቀች በኋላ ትኩረቷን ያደረገችው የትምህርት አቀባበል ችግር፣ የአዕምሮ ውስንነት ወይም ከሌሎች እኩያ ተማሪዎች ጋር በመግባባትና ትምህርት በመቀበል ቀረት የሚሉ ልጆችን ሙዚቃ ትምህርት ብናስተምራቸው ትኩረት የመስጠት ችሎታቸው ይዳብራል፣ ትምህርታቸውም ይቃናል በሚለው ላይ ነው፡፡ ከአዕምሮ ዕድገታቸው ጋር ተያይዞ የተቸገሩ ልጆችንና ወላጆቻቸውን የመርዳት ፍላጎቷ ገና ጅማሮ ላይ ቢሆንም፣ በማኅበረሰቡ በኩል ያለው አቀባበል ትንሽ ያስቸግራል ትላለች፡፡ ከእኩዮቻቸው ቀረት የሚሉ ልጆችን ለምን በሙዚቃ ለመርዳት እንደተነሳሳችና በሥራዋ ዙሪያ ምሕረት ሞገስአነጋግራታለች፡፡
ሪፖርተር፡- ወደ ሙዚቃው ትምህርት እንዴት ገባሽ?
እመቤት፡- የምኖረው ጎንደር ነበር፡፡ ከልጅነቴ ጀምሮ አንጎራጉር ነበር፡፡ አሁን የመዝፈን ፍላጎቱ ባይኖረኝም ስሜቱ አለኝ፡፡ አካባቢው ጥበብ የሚወጣበት በመሆኑ ሙዚቃን እያየሁትና እየሰማሁት ነው ያደኩት፡፡ ሆኖም በሥፍራው ያለውን ተሰጥኦ በትምህርት የምታዳብሪበት የሙዚቃ ትምህርት ቤት የለም፡፡ ሚራክል የሚባል ትምህርት ቤት በሆቴልና ቱሪዝም ዘርፍ እንግዳ ተቀባይነት ተምሬያለሁ፡፡ በራሴ ደግሞ እየተጣጣርኩ ሙዚቃውን ብዙ ሞክሬ ነበር፡፡ የተወሰነ ነገር ካወቅሁ በኋላ በተሻለ አማራጭ ለመማር አዲስ አበባ መጣሁ፡፡ እዛ ብዙ ተገድበው የቀሩ አሉ፡፡ ተምሬ እነሱን ባስተምር የሚልም ፍላጎት አለኝ፡፡ 2008 ዓ.ም. ላይ የአሥረኛ ክፍል ውጤቴን ይዤ በተፈሪ መኮንን ቴክኒክና ሙያ ኮሌጅ በቀን ክፍለ ጊዜ ገባሁ፡፡ መጀመርያ ላይ ከቀኑ ስምንት ሰዓት እስከ ምሽቱ ሁለት ሰዓት መስተንግዶ እየሠራሁ የጠዋቱን ክፍለ ጊዜ ሙዚቃውን እማር ነበር፡፡ ከስድስት ወር በኋላ የግል ትምህርት ቤት ውስጥ በመቀጠር ግማሽ ቀን እየሠራሁ ግማሽ ቀን ሙዚቃውን መማር ጀመርኩ፡፡ በዚህን ጊዜ ነበር ወላጆች ቤት ለቤት ልጆቻቸውን እንዳስተምር መጠየቅ የጀመሩት፡፡ አንዳንድ ጽሑፍ ሳነብ ወላጆች ልጆቻቸውን ወደ ሙዚቃ የሚያመጡት ልጆቻቸው አስቸጋሪ ሲሆኑና የአዕምሮ ዕድገት ውስንነት ሲኖርባቸው ነው፡፡ ሕፃናት ሲረብሹ እንዲረጋጉ ሙዚቃ እንዲማሩ ያደርጋሉ፡፡ የአዕምሮ ዕድገት ውስንነት ያለባቸውንም የቀለም ትምህርት ስለማይሆንላቸው ብለው ወደ ሙዚቃ ያመጧቸዋል፡፡ ልጆቻቸው ግን ምን እንደሚፈልጉ አያውቁም፡፡ ሙዚቃ የአዕምሮ ዕድገት ውስንነት ላለባቸው ሕፃናት መልካም እንደሆነ ካነበብኩትና ከልምዴ መገንዘብ ችያለሁ፡፡ የአዕምሮ ውስንነት ያለባቸው ልጆች አንድ ነገር ላይ ማተኮር እንደሚፈልጉ ተረድቻለሁ፡፡ ነገር ግን ብዙ ወላጆች አንዴ ስዕል፣ አንዴ ሙዚቃ ወይም የተለያዩ ነገሮችን በአንዴ እንዲፈጽሙ ይፈልጋሉ፡፡ ይህ ከልምዴ ያየሁት ሲሆን፣ በአንዴ ሁሉንም እንዲነካኩ ከማድረግ ይልቅ በየተራ ቢሆን ብዬ እመክራለሁ፡፡ በዚህ ዘዴ ያስተማርኳቸው ልጆች የተቀየሩ አሉ፡፡ ወላጆች ልጆች ሲያስቸግሯቸው ወይም የአዕምሮ ውስንነት ሲገጥማቸው ብቻ ሳይሆን ያስፈልጋቸዋል፣ ይጠቅማቸዋል ብለው ሙዚቃን ቢያስተምሯቸው ጥሩ ነው፡፡
ሪፖርተር፡- የምታስተምሪያቸው ልጆች ወላጆች ልጆቻቸውን ለምን ወደ ሙዚቃ ትምህርት እንደሚያመጡ ጠይቀሽ ታውቂያለሽ?
እመቤት፡- አዎ፡፡ ብዙውን ጊዜ ሲያስቸግሯቸው እንደሆነ ይነግሩኛል፡፡ ዕረፍት እንዲያገኙ የሚሉም አሉ፡፡ ወደፊት ሙዚቀኛ እንዲሆን የሚል አላጋጠመኝም፡፡ መደበኛው ትምህርት ላይ ወደኋላ የቀሩ የነበሩ ልጆች መሻሻል ማሳየታቸውን ወላጆቻቸው ነግረውኛል፡፡ በርቺ፣ ይህ ነገር በኢትዮጵያ መበረታታት አለበት የሚሉኝም አሉ፡፡ ሙዚቃ ከልጅነት ጀምሮ በደንብ መሰጠት ያለበት ትምህርትም ነው፡፡ ግን እውነታው ይህ አይደለም፡፡ ሙዚቃን ለልጆች ለማስተማር የተሟላ ግብአትም በየትምህርት ቤቱ ማግኘት ከባድ ነው፡፡ ይህ ነገር እንዲቀየር መሥራት እፈልጋለሁ፡፡
ሪፖርተር፡- በምን መልኩ መሥራት አስበሻል?
እመቤት፡- የሕፃናት ሙዚቃ ትምህርት ቤት መክፈት እፈልጋለሁ፡፡ የአዕምሮ ዕድገት ውስንነት ያለባቸውን፣ አካል ጉዳተኞችን፣ ከዕድሜ እኩዮቻቸው ቀረት የሚሉ ልጆችንና ሌሎችንም ማስተማር የሚችል ትምህርት ቤት መክፈትና ለልጆቹ ተጨማሪ ዕድል መፍጠር እፈልጋለሁ፡፡ ፈቃድ ለመጠየቅ በየክፍለ ከተሞች ሄጃለሁ፡፡ ነገር ግን ከ15 ዓመት በላይ ለሆኑት እንጂ ከዛ በታች አይፈቀድም ተብያለሁ፡፡ በውጭ አገሮች ሕፃናት ገና በልጅነታቸው በሙዚቃው ሲካኑ እናያለን፡፡ ይህ ዓለማዊ ነው የሚል አመለካከትም በማህበረሰቡ ውስጥ አለ፡፡ ሆኖም በመንፈሳዊ ሙዚቃዎች ልጆችን ማስተማርና አዕምሮዋቸውን መሰብሰብ ይቻላል፡፡ በአገራችን ባህላዊ በምንላቸው ክራር፣ ማሲንቆ፣ በገና፣ ከበሮና ሌሎችም ልጆችን መርዳት ይቻላል፡፡ ይህ ልጆች በሥነ ምግባር እንዲታነጹ፣ ነገሮችን በአትኩሮት እንዲመለከቱ ያስችላል፡፡ እኔም ሙዚቃን የማስተምረው መልካም ሥነ ምግባርን ለመቅረጽ፣ አገርና ቤተሰቦቻቸውን ብሎም ማኅበረሰቡን እንዲያከብሩና እንዲወዱ፣ ለራሳቸው ክብር ኖሯቸው ሌሎችን እንዲረዱ ነው፡፡ የማስተምረው የልጆች መዝሙር በኖታ እየጻፍኩ ሲሆን፣ የዘፈኑ መልዕክትም መልካም መሆን ላይ ያተኮረ ነው፡፡ ከዕድሜ እኩዮቻቸው ወደ ኋላ የቀሩ ልጆች ያሏቸው ቤተሰቦች በልጆቻቸው ሁኔታ በጣም ይጨነቃሉ፡፡ ስለሆነም መታገዝ አለባቸው፡፡ ቤት ለቤት እየሄድኩ የአዕምሮ ዕድገት ውስንነት ያላቸውን ሳስተምር ለቤተሰብም እፎይታ ነው፡፡ ጭንቀታቸውን የሚጋራቸውና የልጆቻቸውን አዕምሮ የሚሰበስብላቸው ያገኛሉ፡፡
ሪፖርተር፡- የገጠመሽ ፈተና ምንድነው?
እመቤት፡- መሥራት የሚያስችል ድባብ የለም፡፡ በሙዚቃው የአዕምሮ ዕድገት ውስንነት ያለባቸውን ማገዝ እችላለሁ፡፡ ከተለያዩ ጽሑፎችም እንዳየሁት የሙዚቃ ቴራፒ የአዕምሮ ሕመም ያለባቸውን ስሜት ለመግዛትም ያገለግላል፡፡ የሰዎችን አካላዊ፣ አዕምሮአዊና ማኅበራዊ ሁኔታቸውን ያሻሽላል፡፡ የታመሙ ሰዎችም ሕመማቸውን እንዲዘነጉ ያደርጋል፡፡ እኔ በልምድ እንዳየሁት ደግሞ ውስንነት ያለባቸው ልጆች እየተሻሻሉ ነው፡፡ ነገር ግን ሥራው አድካሚ ነው፡፡ ክፍያም አይገኝበትም፡፡ ማኅበረሰቡም አይረዳሽም፡፡ በየትምህርት ቤቱ ለማስተማር ብጠይቅም እስካሁን ስላላገኘሁ ቤት ለቤት እየሄድኩ ነው የማስተምረው፡፡ በሌላ በኩል ልጆች በመደበኛው ትምህርታቸው ስህተት ሲሠሩ ወላጅ ለምን? ብሎ ይጠይቃል፡፡ ሙዚቃው ላይ ግን ምንም አይጠይቅም፡፡ ለሙዚቃ ትኩረት አይሰጥም፡፡ ሙዚቃ ትምህርት ቤቶች ውስጥም ቢሆን አዕምሮ ችግር ላለባቸው የተለየ ትምህርት አይሰጥም፡፡ ትምህርት ቤቶች ውስጥ ባለው ሙዚቃን የማስተማር ክፍተት ዙሪያ ያለው ችግር ቢቀረፍ ብዬ አምናለሁ፡፡ ልጆቹ ምን እንደሚፈልጉ በመረዳት ሥዕል ከሆነ ወደ ሥዕል፣ ሙዚቃ ከሆነ ወደ ሙዚቃ መውሰድ ያስፈልጋል፡፡ ወላጆችም ደስተኛ ሆነው ልጆቻቸው ደስተኛ እንዲሆኑ ከፈለጉ ልጆቹን በፍላጎታቸው ማስተማሩ መልካም ነው፡፡ አካል ጉዳተኞችንም በሚፈልጉት መንገድ መርዳት ያስፈልጋል፡፡ ወደፊት ትምህርት ቤት ብከፍት ወይም የሚረዳን ባገኝ ትምህርት ቤት ከፍቼ መክፈል ለማይችሉት በስኮላርሽፕ መክፈል ለሚችሉ ደግሞ እያስከፈልኩ የአካል ጉዳት፣ የአዕምሮ ውስንነትና ከእኩዮቻቸው ቀረት የሚሉ ሕፃናትን መርዳት እፈልጋለሁ፡፡ ያገኘሁት ልምድም ልጆቹን ሙዚቃ በማስተማር ክህሎታቸውን ማዳበርና በትምህርታቸው የተሻሉ እንዲሆኑ እንደሚያስችል አስገንዝቦኛል፡፡
ሪፖርተር፡- የሙዚቃ አስተማሪ የመሆን ሐሳብ ነበረሽ? 
እመቤት፡- አስተማሪ የመሆን ሐሳብ አልነበረኝም፡፡ ሆኖም ልጆቹን ሳገኝና ሳስተምር ያየሁባቸው ለውጥ ለምን አልረዳቸውም እንድል አድርጎኛል፡፡ ፍላጎቴ ኪቦርድ መጫወት ቢሆንም ኃላፊነቴን መወጣት አለብኝ ብዬ ተነስቻለሁ፡፡ ባንድ ውስጥ ገብቶ ለመሥራትም ቀላል አይደለም፡፡ ዕውቀታቸውን ሳይሰስቱ እንደሚሰጡ ግለሰቦች፣ እኔም ከልምዴ ያገኘሁትን እውቀት መስጠት እፈልጋለሁ፡፡
‹‹በዕርዳታና በበጀት ብቻ የንፁህ ውኃ አቅርቦትና የመፀዳጃ ቤት ችግር አይፈታም›› አቶ ሰልፊሶ ኪታቦ፣ በኢትዮጵያ የወተር ኦርግ ዳይሬክተር
12 December 2018
ሻሂዳ ሁሴን
አቶ ሰልፊሶ ኪታቦ በኢትዮጵያ የወተር ኦርግ  ዳይሬክተር ናቸው፡፡ ወተር ኦርግ ከተቋቋመ 25 ዓመታትን ያስቆረጠ ሲሆን፣ በ13 አገሮች ቅርንጫፎቹን ከፍቶ በንፁህ ውኃና መፀዳጃ ቤት ተደራሽነት ላይ እየሠራ ይገኛል፡፡ በኢትዮጵያ የራሱን ቢሮ ከፍቶ መሥራት ከጀመረ ሁለት ዓመታት ያልሞላው ቢሆንም ኬንያ በሚገኘው ቢሮ በኩል ግን የተለያዩ ተግባራትን ሲያከናውን ቆይቷል፡፡ ወተር ኦርግ፣ ማት ዴመን በተሰኘው ታዋቂው የሆሊውድ አክተርና በውኃ ኢንጂነሩ ጌሪ ዋይት ጥምረት የተመሠረተ ግብረ ሠናይ ድርጅት ነው፡፡ ሁለቱ ግለሰቦች በውኃ ዙሪያ የሚሠሩ የተለያዩ ሁለት ድርጅቶችን ይመሩ ነበር፡፡ ጌሪ ዋይት ወተር ፓርትነርስ የሚባል፣ ማት ዴመን ደግሞ ኤችቱኦ (H2o) አፍሪካ የሚባል ድርጅት መሥርተው ሲሠሩ ቆይተው እ.ኤ.አ. በ2009 ተጣምረው ወተር ኦርግን መሠረቱ፡፡ ወተር ኦርግ በኢትዮጵያ የሚያደርገውን እንቅስቃሴ በተመለከተ ሻሂዳ ሁሴን ዳይሬክተሩን አቶ ሰልፊሶ ኪታቦና አነጋግራቸዋለች፡፡
ሪፖርተር፡- ወተር ኦርግ በኢትዮጵያ የራሱ ቢሮ ሳይኖረው ኬንያ በሚገኘው ቢሮ በኩል በኢትዮጵያ ምን ዓይነት ሥራዎችን ሠርቷል? ምን አይነት አሠራርስ ይከተላል?
አቶ ሰልፊሶ፡- እ.ኤ.አ. 2004 አካባቢ ብቅ ብለው በትግራይ ክልል ብዙ ቦታዎች ላይ የውኃ ጉድጓዶች ቆፍረዋል፡፡ በአማራ ክልልም እንደዚሁ 100 የሚሆኑ የውኃ ጉድጓዶች ተቆፍሯል፡፡ ይህ የተደረገው እኔ ከገባሁ በኋላ ስለሆነ በደንብ አስታውሳለሁ፡፡
በዕርዳታና በመንግሥት በጀት ብቻ ዓለም ላይ ያለውን የንፁህ ውኃ አቅርቦትና የመፀዳጃ ቤት ችግር አይፈታም፡፡ ስለዚህ ሌላ ዘዴ መፈጠር ነበረበት፡፡ ችግሩን ለመፍታት መንግሥት የሚበጅተው በቂ አይደለም፣ በቂ ዕርዳታም ከውጭ አይገኝም፡፡ ወተር ኦርግ ይህንን ውስብስብ ችግር ለመፍታት አዲስ ሐሳብ ያመነጨ ድርጅት ነው፡፡ ደሃ በሚባለው ማኅበረሰብ ውስጥ ያሉ ነገር ግን ያለባቸውን የመፀዳጃ ቤትና የውኃ አቅርቦት ችግር ጥቂት ድጋፍ  ተደርጎላቸው መፍታት የሚችሉ ሰዎችን ለይቶ በማውጣት ራሳቸው ለችግራቸው ምላሽ እንዲሰጡ ማድረግ ነው፡፡ ደሃን፣ ያለው ደሃና የሌለው ደሃ በሚል ለሁለት እንከፍለዋለን፡፡ በዓለም ላይ በቀን ከሦስት ዶላር በታች የሚያገኝ ሰው ደሃ ይባላል፡፡ እኛ አገር ግን በቀን 90 ብር የሚያገኝ ሰው ደሃ አይባልም፤ ቢያንስ ራሱን ይችላል፡፡ ስለዚህ ይህ ደሃ የሚባለውን የማኅበረሰቡን ክፍል ለሁለት በመክፈል ከታች ያለውን መንግሥትና የዕርዳታ ድርጅቶች እንዲያግዙት በማድረግ፣ የተሻለው ደሃ ግን ያለበትን ችግር በራሱ መቅረፍ እንዲችል መንገድ ማመቻቸት የወተር ኦርግ መርህ ነው፡፡ በዚህ መርህ መሠረት ወተር ኦርግ በዓለም ላይ በሚገኙ 13 አገሮች ላይ እየሠራ ይገኛል፡፡ በእነዚህ አገሮች ሲሠራ ፖሊሲያቸው በሚፈቅደው መጠን ባንኮችን በማስተባበር ብድር ይሰጣል፡፡ በእኛ አገር ፖሊሲው ስለማይፈቅድ የብድር ገንዘብ ማቅረብ አልተቻለም፡፡
ሪፖርተር፡- የኢትዮጵያ የብድር ፖሊሲ ለውኃ አቅርቦት ምን ያህል የተመቸ ነው?
አቶ ሰልፊሶ፡- የብድር ፖሊሲው ለውኃ አቅርቦት ያስቀመጠው የብድር መጠን በቂ አይደለም፡፡ ለውኃ ብድር ተብሎ በፖሊሲ የተቀመጠው መጠን ምን ያህል እንደሆነ በትክክል ባላውቅም በጣም ትንሽ እንደሆነ ግን አውቃለሁ፡፡ በኢትዮጵያ ውስጥ ያለውን የውኃ ችግር ለመቅረፍ በዓመት ሁለት ቢሊዮን ዶላር ያስፈልጋል፡፡ መንግሥት የሚመድበው ዓመታዊው በጀት ግን የዚህን 30 በመቶ እንኳን አይሆንም፡፡ መንግሥት ዘላቂ የልማት ግቦች ብሎ ከያዛቸው ዕቅዶች መካከል ንፁህ የመጠጥ ውኃን በየቤቱ የማድረስ ተልዕኮ ይገኝበታል፡፡ ይህንን ተልዕኮ ለመፈጸም የሚሄድበት አቅጣጫ ጥሩ ሆኖ ሳለ ግብ ለመምታት ግን በቂ ገንዘብ የለውም፡፡ ስለዚህ ከዕርዳታ ድርጅቶች የሚገኘውን ድጋፍ፣ የራሱን በጀት እንዲሁም ከተለያዩ አካላት የሚገኘውን ገንዘብ አቀናጅቶ ችግሩ ለጠናበት ደሃ ድጋፍ ማድረግ ይቻላል፡፡ ለተሻለው ደሃ ግን ብድር በማመቻቸት ራሱን እንዲችል ማድረግ አይነተኛ አማራጭ ነው፡፡ እኛ የምንሠራው በዚህ መንገድ ሆኖ ሳለ አሠራራችንን ለመረዳት የሚቸገሩ ሰዎች ደሃውን ማኅበረሰብ የማይወጣው ዕዳ ውስጥ ልትከቱት ነው ይሉናል፡፡ እኛ የምንለው ግን የተሻለ ገቢ ያለው ደሃ ብድር አግኝቶ መንግሥትን ሳይጠብቅ ራሱን እንዲችል ማድረግ ነው፡፡ ደሃ ናቸው ከተባሉ የማኅበረሰቡ ክፍል ውስጥ ከአብዛኞቹ የመንግሥት ሠራተኞች የተሻለ ገቢ ያላቸው አርሶ አደሮች አሉ፡፡ እነዚህ አርሶ አደሮች ውኃ ከፍላችሁ አስገቡ ቢባሉ ለማስገባት ዝግጁ ናቸው፡፡
ሪፖርተር፡- የምትከተሉት መርህ ውጤታማ ስለመሆኑ በተግባር ያሳያችሁት ነገር አለ?
አቶ ሰልፊሶ፡- ሞጆ አሁን ለኛ ትልቅ ምሳሌ ነው፡፡ የሞጆ ከተማ የውኃ አገልግሎት ቢሮ 24 ኪሎ ሜትር ድረስ የውኃን ተደራሽነት ለማስፋት ነበር የዓመት በጀት ይዞ የነበረው፡፡ ማኅበረሰቡ ተጨማሪ የውኃ ዝርጋታ ሲጠይቅ የተያዘው በጀት ለ24 ኪሎ ሜትር ብቻ ነው ከዚያ በላይ መሥራት አንችልም ይላል፡፡ በወተር ኦርግ በኩል የተደራጁ የሞጆ ነዋሪዎች ግን መተባበር ፋይናንስ ከሚባለው ተቋም ወደ 700 ሺሕ ብር ተበድረው ስድስት ኪሎ ሜትር ውኃ ስበው ተጠቃሚ ሆነዋል፡፡ ይህንን ያደረጉት 150 ሰዎች ናቸው፡፡ እንዲህ ያለው አሠራር ምን ያህል የመንግሥትን ሸክም ሊያቀል እንደሚችል መገመት ቀላል ነው፡፡ ስድስት ኪሎ ሜትር ማለት የማንንም በጀት በማይጠይቅ መልኩ አንድ አራተኛ የሚሆነውን የከተማውን ሸክም መከፋፈል ማለት ነው፡፡ የዚህን ዓይነት ሞዴል ነው እንድገም የምንለው፡፡ ወተር ኦርግ በአንድ ዓመት ውስጥ ማይክሮ ፋይናንሶችን በማስተባበር ወደ 18.6 ሚሊዮን ብር ለውኃና ለሥነ ፅዳት ዘርፍ እንዲያበድሩ አድርጓል፡፡ በዚህ ወደ 22,500 ሰዎች ተጠቃሚ ማድረግ ተችሏል፡፡ የመንግሥትን በጀት ሳይነካ ከ22 ሺሕ ሰዎች በላይ ራሳቸውን እንዲችሉ ማድረግ ትልቅ ነገር ነው፡፡ ይህንን ያህል ሰዎች ተጠቃሚ ማድረግ የተቻለውም ሦስት የማይክሮ ፋይናንስ ተቋማት በሰጡት ብድር ነው፡፡ በኢትዮጵያ ውስጥ የሚገኙት 38ቱም ማይክሮ ፋይናንሶችና 18ቱ ባንኮች አብረው ቢሠሩ ከመንግሥት ላይ የሚያወርዱት ሸክም ቀላል አይደለም፡፡
ሪፖርተር፡- ውኃ ተደራሽ ባልሆነባቸው አካባቢዎች የሚኖሩ 70 በመቶ የሚሆኑ ሰዎች ብድር ቢመቻችልን ውኃ የማስገባት አቅም አለን እንደሚሉም ባለፈው አዳማ ባዘጋጃችሁት ዐውደ ጥናት ላይ ገልፃችኋል፡፡ በዚህ ረገድ ያካሄዳችሁት ጥናት አለ?
አቶ ሰልፊሶ፡- ወተር ኦርግ እዚህ አገር ሥራ ከመጀመሩ በፊት ጥናት አካሂዶ ነበር፡፡ ጥናቱ የተደረገው ባልሳሳት እ.ኤ.አ. 2014 አካባቢ ይመስለኛል፡፡ በአሁኑ ወቅትም ሌላ ጥናት እያስጠናን ነው፡፡ በወቅቱ ጥናቱ ሲደረግ  የብድር አገልግሎት ቢመቻችለት ውኃ የማስገባት ፍላጎት አላችሁ ወይ? ተብለው የተጠየቁ ከ70 በመቶ በላይ የሚሆኑ ሰዎች ፍላጎት እንዳላቸው ገልጸዋል፡፡ አምስት የማይክሮ ፋይናንሶችም ጥናት አካሂደው ይህንን እንዲያረጋግጡና የዋሽ ብድርን በፖርትፎሊዎአቸው እንዲያስገቡ አድርገናል፡፡ የተለያዩ አበዳሪ ተቋማት የውኃና የመፀዳጃ ቤት ለማስፋፋት የሚሰጥ ብድር ኮንሰምሽን ሎን ነው ከየት አምጥተው ይከፍላሉ በሚል ለማበደር ፈቃደኞች አይደሉም፡፡ እኛ ግን እነዚህ የተሻሉ ደሃዎች ስለሆኑ መክፈል ይችላሉ እንላቸዋለን፡፡ ማይክሮ ፋይናንሶች እኛ ስላልናቸው ግን አይደለም ብድር የሚሰጡት፡፡ አስፈላጊውን የገበያ ጥናት እንዲያደርጉ እኛ ገንዘብ ሰጥተናቸው ያለውን የገበያ ሁኔታ ካዩ በኋላ ነው፡፡ በዚህ ውስጥ የኛ ሚና ተቋማቱ ጥናት እንዲያደርጉ ማገዝ፣ የአቅም ግንባታ ሥልጠና መስጠት ነው፡፡ ለእያንዳንንዱ ጥያቄ የገበያ ጥናት ማድረግ አይጠበቅብንም ፍላጎቱ እንዳለ በጥናት ተረጋግጧል ቀጥታ መግባት ይቻላል፡፡ ብቸኛው ነገር መንግሥት በፖሊሲው እንዲደገፍ ማድረግ ነው፡፡
ሪፖርተር፡- አበዳሪ ተቋማትን ለውኃና ሥነ ንፅህና ዘርፍ እንዲያበድሩ የሚገደዱበት ሕግ ይውጣ የሚል አቋም አለዎት?
አቶ ሰልፊሶ፡- በአስገዳጅነት መልክ ይውጣ ማለት አይደለም፡፡ ለዚህ ዘርፍ የብድር ሁኔታ ማመቻቸት በሁለት መልኩ ሊታይ ይችላል፡፡ ተቋማት ወይም ባንኮች ለዚህ ተግባር ሲያበድሩ በአንድ በኩል ማኅበራዊ ኃላፊነታቸውን መወጣት ሲሆን፣ በሌላ በኩል ደግሞ የአገሪቱን መሠረታዊ ችግር መቅረፍ ነው፡፡ በውኃ ወለድና ተያያዥ በሽታዎች ሳቢያ በዓለም ላይ በየሁለት ደቂቃ አንድ ልጅ ይሞታል፡፡ የትኛውም ድርቅ፣ የትኛውም የምግብ ማጣት ችግር፣ የትኛውም ጦርነት በዚህ ፍጥነት ሕፃን አይገድልም፡፡ ለዚህ ግን በቂ ትኩረት ተሰጥቶት ባንኮችም ለዚህ ጉዳይ ራሱን የቻለ የብድር አገልግሎት እንዲያዘጋጁ አልተደረገም፡፡ በዓለም ላይ ያለውን ችግር ለመቅረፍ በዓመት ከ114.3 ቢሊዮን ዶላር በላይ ገንዘብ ያስፈልጋል፡፡ ለዚህ ተግባር ተብሎ በየዓመቱ የሚበጀተው ገንዘብ ግን ከዚህ እስከ አራት እጥፍ ያነሰ ነው፡፡ በዚህ አካሄድ ሊገባደድ 11 ዓመት ለቀረው ዘላቂ የልማት ግብ  እንዴት ነው ከፍጻሜ ሊደረስ የሚቻለው? የኢትዮጵያን ስንመለከት ይህንን የዘላቂ ልማት ግብ ለማሳካት በዓመት ሁለት ቢሊዮን ዶላር ያስፈልጋታል፡፡ እነኝህን አበዳሪ ተቋማት ማሳተፍ ካልተቻለች ግን ይህንን ያህል ገንዘብ ከየት ኢትዮጵያ ከየት ታመጣለች?
ሪፖርተር፡- ያሉት አበዳሪ ተቋማት በሙሉ በዚህ ተግባር ቢሳተፉስ በ11 ዓመታት ውስጥ የዘላቂ የልማት ግቦቹን ማሳካት ይቻላል ብለው ያስባሉ?
አቶ ሰልፊሶ፡- ግቡን ለመምታት ያግዛል ለማለት ፈልጌ ነው፡፡ እገዛው በምን ያህል መጠን ቢሆን ግቡን መምታት ይቻላል የሚለው ግን መሰላት አለበት፡፡ ነገር ግን አሁን ባለው አካሄድ፣ ባለው ገንዘብና በሚኬድበት ፍጥነት የምንቀጥል ከሆነ ግቡን በጥቂቱም እንኳ ለማሳካት ከባድ ይሆናል፡፡ ወተር ኦርግ ባመጣው አካሄድ መቀጠል ከተቻለ ግን በ11 ዓመታት ውስጥ 90 በመቶ የሚሆነውን ዕቅድ ማሳካት ይቻላል የሚል እምነት አለኝ፡፡ በዓመት ሁለት ቢሊዮን ዶላር ማቅረብ ይከብዳል፡፡ በዕርዳታም አይገኝም፡፡ በአጠቃላይ ማወቅ ያለብን ነገር መንግሥት የሚያገኛቸው ዕርዳታዎች በዓመት የሚፈለገውን ሁለት ቢሊዮን ዶላር መሸፈን የሚችል አይደለም፡፡ አበዳሪ ተቋማትን በማሳተፍ የሚገኘው ገንዘብ ግን የዕርዳታ ተቋማት ከሚሰጡት፣ መንግሥት ከሚበጅተው በብዙ እጥፍ የበለጠ ነው፡፡ በዓመት ሁለት ቢሊዮን ዶላር ገንዘብ ማግኝት ባይቻልም መንግሥትና የዕርዳታ ተቋማት ከሚሰጡት ቢያንስ በአራት እጥፍ የበለጠ ገንዘብ አበዳሪ ተቋማት ማቅረብ ይችላሉ፡፡
ሪፖርተር፡- ወተር ኦርግ ለራሳቸው የማያንሱ ደሃዎችን መልምሎ ብድር እንዲያገኙና ችግራቸውን በራሳቸው እንዲቀርፉ መንገዱን የማመቻቸት ሥራ በኢትዮጵያ ይሠራል ብለዋል፡፡ በሌሎቹ አገሮች የሚሠራቸው ሥራዎችን የሚያከናውነው ተመሳሳይ አካሄድን ተጠቅሞ ነው? ወይስ የተለየ አካሄድን ይጠቀማል?
አቶ ሰልፊሶ፡- ከአሜሪካና ከኬንያ እየተመላለሱ ለረዥም ጊዜ በኢትዮጵያ ውስጥ አብዛኞቹ መንግሥታዊ ያልሆኑ ተቋማት የሚሠሩትን የውኃ ጉድጓድ የመቆፈር፣ መፀዳጃ ቤት ተደራሽ የማድረግ ሥራ ሰርቷል፡፡ ከዚህ ባሻገር በህንድ፣ ፊሊፒን፣ ኢንዶኔዥያ፣ ባንግላዴሽ ውስጥ በሰፊው እየሠራ ይገኛል፡፡ ለምሳሌ ህንድ ውስጥ ከሦስት ሚሊዮን በላይ የሚሆኑ ሰዎች ተጠቃሚ እንዲሆኑ ማድረግ ተችሏል፡፡ በሁሉም አገሮች ላይ የሚከተለው ይህንኑ አካሄድ ነው፡፡ በአሁኑ ወቅት በአንዳንድ አገሮች አሠራሩ ቀጥታ ከባንኮች ጋር እንዲያያዝ ተደርጓል፡፡ በኢትዮጵያ ግን ይህንን አማራጭ ተግባራዊ ማድረግ የጀመረው በቅርቡ ነው፡፡ ትልቁ የማይክሮ ፋይናንሶች ችግር ግን ለማበደር ፈቃደኛ ቢሆኑም የሚያበድሩት ተንቀሳቃሽ ገንዘብ ያጣሉ፡፡ ፖሊሲው ቢፈቀድልን ወተር ኦርግ ከሌሎች ባንኮች ጋር በማገናኘት ይህን ገንዘብ ተደራሽ ማድረግ ይችል ነበር፡፡ ብዙ ጊዜ ለሁሉም የልማት መስኮች ብድር ለማድረስ በቂ ገንዘብ የለንም ይላሉ፡፡ ይህ ችግር ከረሃብም፣ ከድርቅም ከምንም የበለጠ ገዳይ ስለሆነ ወደ ከፋ ድህነት የሚገፋም ስለሆነ እያንዳንዱ ባንክ ለውኃና ሥነ ፅዳት መስክ የማበደር ግዴታ አለበት የሚል ቀጭን ትዕዛዝ መንግሥት ቢሰጥ መፍትሔ ማግኘት ይቻል ነበር፡፡ ባንኮችም እኮ በነፃ አይደለም የሚሰጡት፡፡ እስካሁን እንደታዘብነውም ለውኃና ሥነ ፅዳት መስክ የተሰጠው ብድር ከ99.9 በላይ ክፍያ ተፈጽሟል፡፡ ከተሰጠው የጊዜ ገደብ ቀድመው ብድራቸውን የሚመልሱም አሉ፡፡
ሪፖርተር፡- ትልቁ ችግር ውኃ ካለበት ቦታ ረዥም ርቀት በቱቦ ስቦ ወደየቤቱ የማስገባቱ ሒደት ከበድ ያለ ወጪን መጠየቁ ነው፡፡ ውኃ ተደራሽ ባልሆነባቸው አካባቢዎች የሚኖሩ ሰዎች ውኃን ቤታቸው ድረስ ስቦ ለማስገባት ምን ያህል ገንዘብ ይበደራሉ?
አቶ ሰልፊሶ፡- አነስተኛ ከተማ ውስጥ የሚገኙ ነዋሪዎች ውኃን ከዋናው ምንጭ ወደ ቤታቸው ለማስገባት ከ6,000 እስከ 12,000 ብር የሚሆን ገንዘብ ይበደራሉ፡፡ ገጠር ላይ የሚገኙ ደግሞ በእጅ ፓምፕ የሚሠሩ የውኃ ጉድጓዶችን እስከ 12,000 ብር ተበድረው ይሠራሉ፡፡ በዓመት ለሚከፍል ገበሬ ገንዘቡ ብዙ አይደለም፡፡ ውኃ ተደራሽ በሆነባቸው አካባቢዎች ውኃ እየጠፋ ብዙ ይቸገራሉ፡፡ ስለዚህ ተበድረው የውኃ ታንከር ይገዛሉ፡፡ እስከ 4,000 ሊትር የሚይዝ ታንከር ገዝተው ተጠቃሚ ይሆናሉ፡፡ ለዚህም የብድር አገልግሎት የሚያገኙበት ዕድል የሚመቻቸችበት ሥራ ይሠራል፡፡ ውኃ ቤት ድረስ በቧንቧ መጣ ማለት ንፁህ ነው ማለት ግን አይደለም፡፡ የመጀመርያው የዘላቂ ልማት ግብ ውስጥ እያንዳንዱ ሰው በአቅራቢያው ወይም ደርሶ መልስ 30 ደቂቃ በማይፈጅ ርቀት ውስጥ ውኃ እንዲያገኝ ማስቻል የሚል ግብ ተይዞ ነበር፡፡ ይህንን በተወሰነ መጠንም ቢሆን ማሳካት ተችሏል፡፡ በአሁኑ ደግሞ በእያንዳንዱ ግቢ ውስጥ የ24 ሰዓት ንፁህ የውኃ አቅርቦትና ንፁህ የመፀዳጃ ቤት ተደራሽነትን ማረጋገጥ የሚል ግብ ነው የተያዘው፡፡ ይህንን አሳካለሁ ብላም ኢትዮጵያ ፈርማለች፡፡ የኢትዮጵያ ሕዝብ አሁን ከ100 ሚሊዮን በላይ ሆኗል፣ የዘላቂ የልማት ግቡም ሊጠናቀቅ 11 ዓመታት ብቻ ናቸው የቀሩት፣ በዚህ ጊዜ ውስጥ ታዲያ ደሃ ተብለው ከተጠቃለሉት ውስጥ አቅሙ ያላቸውን ለይቶ በብድር ራሳቸውን እንዲችሉ የማድረግ ሥራ ካልተሠራ ለዚህ ሁሉ ሕዝብ በቀሩት ዓመታት ውስጥ የተገባውን ቃል እንዴት መሙላት ይቻላል? ይህ የማይታሰብም ነው፡፡ ህንድ ውስጥ አመርቂ ውጤት እየታየ ያለው ጠቅላይ ሚኒስትሩ ራሳቸው በግላቸው በዚህ ፕሮጀክት ላይ አብረው ስለሚሠሩ ነው፡፡ ሦስት ሚሊዮን ሕዝብ ተጠቃሚ ማድረግ የተቻለው ‹‹ንፁህ ኢንዲያ›› የሚል ዘመቻ ስለተካሄደ ነው፡፡ ፊሊፒን ውስጥም እንደዚሁ ነው፡፡ መንግሥት በየቤቱ ቧንቧ በመዘርጋት ፈንታ ምንጩን ማዘጋጀት ላይ ነው የሚያተኩረው፡፡ ሰዎቹ ራሳቸው ናቸው ባንቧ ቤት ድረስ ውኃ ስበው የሚያስገቡት፡፡ ማስገባት ላልቻለው ደግሞ መንግሥት ድጋፍ ያደርጋል፡፡ እንደዚያ እየተደጋገፍን እንግፋ ነው የምንለው፡፡
ሪፖርተር፡- ከባድ የውኃ ችግር ያለባቸው የአገሪቱ ክፍሎች የትኞቹ ናቸው?
አቶ ሰልፊሶ፡- ይህንን የመሰለ የዳሰሳ ጥናት እኛ አልሠራንም፡፡ ነገር ግን በአጠቃላይ በአገሪቱ ውስጥ ንፁህ ውኃን በየቤቱ የማስገባት ተልዕኮ ከ40 በመቶ በላይ ይቀረዋል፡፡ የዓለም የመፀዳጃ ቀን ባወጣው ሪፖርት መሠረት ከ90 በመቶ በላይ የሚሆነው ኢትዮጵያዊ ደረጃውን የጠበቀ መፀዳጃ ቤት የለውም፡፡ ከፍተኛ ችግር ካለባቸው አገሮች መካከል ኢትዮጵያ አንዷ ነች፡፡ ይህ ገንዘብ ማጣት ብቻ ሳይሆን ከባህሪ ጋር የተያያዘ ነው፡፡ በዚህ ረገድ ያለውን ችግር መፍታት የሁሉም ኃላፊነት ነው፡፡ በዚህ መስክ የሚሠሩ መንግሥታዊ ያልሆኑና የሆኑ ተቋማት አካሄዳቸውን ለውጠው መንቀሳቀስ ይኖርባቸዋል፡፡
ሪፖርተር፡- የውኃ ተደራሽነት ችግር የለባቸውም በሚባሉ የአገሪቱ ክፍሎች ለምሳሌ በአዲስ አበባ ከፍተኛ የውኃ ችግር እንዳለ ይታወቃል፡፡ ብዙ ጊዜ ይጠፋል፣ አንዳንዴም ደግሞ ንፁህ አይደለም፡፡ በዚህ ላይ ምን ይላሉ?
አቶ ሰልፊሶ፡- ውኃ በሚፈልገው መጠን እንዳይገኝ እንቅፋ የሚገጥመው ዕቅድ ከማውጣት ጀምሮ ነው፡፡ ውኃ የትም አገር ችግር ሊሆን ይችላል ነገር ግን ቅድሚያ ተሰጥቶት ጥሩ ዕቅድ ወጥቶለት ስለሚሠራ ችግር አይሆንም፡፡ እኛ አገር የባለሙያም ችግር አለ፡፡ የውኃ መስመር የሚዘረጋው ሰው በቂ ዕውቀት ከሌለው መስመር መዘርጋት ቱቦ በመግጠም ብቻ ሊመስለው ይችላል፡፡ ከዚህ ባሻገር ውኃን መንግሥት ስለሚያቀርብ ዋጋው ትንሽ ስለሆነም ማኅበረሰቡ ውኃ ሲባክን ዝም ብሎ ነው የሚያየው፡፡ ውኃ ሲፈስ እያየ የእከሌ ነው ምን አገባኝ የሚል ብዙ ሰው አለ፡፡ ቱቦ ፈንድቶ ውኃ ሲባክን እያየ ሪፖርት የማያደርግ ብዙ ነው፡፡ ለውኃ ዋጋ አንሰጥም፡፡ ውኃ ግን ዋጋ ያለው ሸቀጥ መሆኑ መታወቅ አለበት፡፡ ለዚህ ነው እኛ የውኃና የመፀዳጃ ቤት አቅርቦት ጉዳይ ከባንክ ጋር እንዲያያዝ የምንፈልገው፡፡
የአበሻ ጎመን በጎድን አጥንት (ለ5 ሰው)
አስፈላጊ ጥሬ ዕቃዎች 3 መካከለኛ ጭልፋ (300 ግራም) በትልልቁ የተከተፈ የአበሻ ጎመን 2 ኪሎ ግራም በአጭር፣ በአጭሩ የተቆራረጠ የበግ፣ የበሬ ወይም የጥጃ የጎድን አጥንት 3 መካከለኛ ጭልፋ (300 ግራም) በቁመቱ የተከተፈ ቀይ ሽንኩር
| 6 January 2019
ሩዝ በአሳ
ጥሬ ዕቃዎች 1 ኪሎ ቴላፒያ አሳ 400 ሚሊ ሊትር ወተት (8 የቡና ስኒ 250 ግራም ወይም ሩብ ኪሎ ሩዝ) 6 የሾርባ ማንኪያ የገበታ ቅቤ ወይም ማርጋሪን 200 ሚሊ ሊትር ወይን ጠጅ ወይም ቪኖ (4 የቡና ሲኒ)
| 30 December 2018
የሳማና የገብስ ወጥ (ለ5 ሰው)
አስፈላጊ ጥሬ ዕቃዎች 2 መካከለኛ ጭልፋ (300 ግራም) ሳማ  (ጫፍ፣ ጫፉን በጓንትና በመቀስ ተጠቅሞ መቀንጠስ ይቻላል) 3 የቡና ሲኒ (150 ግራም) የበሶ ዱቄት 4 የሾርባ ማንኪያ ቅቤ
| 23 December 2018
የ"ሁሙስ" አዘገጃጀት (ከሽምብራ የሚሠራ ምግብ)
ጥሬ ዕቃ ግማሽ ኪሎ ታጥቦ የተቀቀለ ሽምብራ ሁለት ፍሬ ነጭ ሽንኩርት የተፈጨ ጨው አንድ የሾርባ ማንኪያ የተፈጨ ሰሊጥ ስድስት የሾርባ ማንኪያ ዘይት (የሱፍ/የወይራ)
| 16 December 2018
የተድበለበለ ሥጋ ጥብስ
ሩብ ኪሎ ሥጋ ሦስት የሾርባ ማንኪያ ደርቆ የተፈጨ ዳቦ ሦስት የሾርባ ማንኪያ ወተት ወይም ውኃ አንድ የሻይ ማንኪያ ጨው
| 9 December 2018
የድንች በርገር
አስፈላጊ ጥሬ ዕቃዎች 2 ትልልቅ የተቀቀለ ድንች 1 ፍሬ ነጭ ሽንኩርት የተፈጨ 1 የሾርባ ማንኪያ በደቃቁ የተከተፈ ቀይ ሽንኩርት ቁንጥር ጨው
| 2 December 2018
የድንች ሰላጣ
አስፈላጊ ጥሬ ዕቃ አምስት መካከለኛ ድንች አምስት መካከለኛ ካሮት ሦስት የሾርባ ማንኪያ ኮምጣጤ (ትልቅ ማንኪያ) አራት የሾርባ ማንኪያ ዘይት
| 25 November 2018
የታመሰ ሥጋ በተመታ ቅቤ (ኩርፍ)
አስፈላጊ ጥሬ ዕቃዎች ግማሽ ኪሎ ግራም የታላቅ ወይም የጭቅና ሥጋ 1 መካከለኛ ጭልፋ (150 ግራም) በጣም ደቆ የተከተፈ ቃርያ 1 የሾርባ ማንኪያ አዋዜ 4 የሾርባ ማንኪያ ለጋ ቅቤ
| 18 November 2018
የሙዝ ብስኩት
ይዘት አንድ፡ መካከለኛ ሙዝ አንድ፡ እንቁላል ሁለት፡ የሾርባ ማንኪያ ዘይት
| 11 November 2018
የፉርኖ ዱቄት እንጀራ
ጥሬ ዕቃዎች ሰባት ተኩል ጆግ (አምስት ኪሎ ግራም) የፉርኖ ዱቄት ግማሽ ጆግ ንጹሕ የተጠለለ የጤፍ እርሾ (ውኃው ብቻ) የአምስት ፍሬ ጤና አዳም ውኃ (ጨፍለቅ፣ ጨፍለቅ ተደርጐ በአምስት የሾርባ ማንኪያ ውኃ ተበጥብጦ የተጠለለ) ሁለት የሾርባ ማንኪያ የዳቦ ቅመም
የአበባ ጎመን ፒዛ
አስፈላጊ ጥሬ ዕቃዎች 2 የሾርባ ማንኪያ የወይራ ዘይት/ፒዛው ደረቅ እንዲል ከተፈለገ ዘይቱን በዛ ማድረግ ይቻላል፡፡ 2 የአበባ ጎመን ቅርንጫፍ ጎረድ ጎረድ ተደርጎ 2 የተከተፈ ቃሪያ ሩብ ኪሎ የተከተፈ መሽሩም አንድ የተቀመመ ሶሴጅ
| 28 October 2018
የአበባ ጎመን ስጎ
አስፈላጊ ጥሬ እቀዎች 1 አበባ ጎመን ሩብ ኪሎ ተከትፎ የተቀቀለ ሥጋ 1 ቲማቲም 1ማንኪያ ድልህ ቲማቲም
| 21 October 2018
የሐበሻ ጐመን በጐድን አጥንት
አስፈላጊ ጥሬ ዕቃዎች 3 መካከለኛ ጭልፋ (300 ግራም) በትልልቁ የተከተፈ የሐበሻ ጐመን 2 ኪሎ ግራም በአጭር፣ በአጭሩ የተቆራረጠ የበግ፣ የበሬ ወይም የጥጃ የጐድን አጥንት 3 መካከለኛ ጭልፋ (300 ግራም) በቁመቱ የተከተፈ ቀይ ሽንኩር 1 መካከለኛ ጭልፋ (100 ግራም) በቁመቱ የተከተፈ ነጭ ሽንኩርት
| 14 October 2018
የአትክልት ስጎ
አስፈላጊ ጥሬ ዕቃ 1 የሾርባ ማንኪያ የሎሚ ጭማቂ 2 የሾርባ ማንኪያ የወይራ ዘይት (ዘይቱ የመረጡት ሊሆን ይችላል) 2 የሾርባ ማንኪያ የደቀቀ በሶቢላ (እርጥብ) 2 የተከተፈ ቲማቲም
| 7 October 2018
ሰላጣ በኩስኩስ
አስፈላጊ ጥሬ ዕቃዎች 200 ግራም ቺዝ ግማሽ ኩባያ ኩስኩስ (ኩስኩስ እንደ ኦት፣ ፓስታና መኮረኒ ታሽጎ በየሱፐርማርኬቱ የሚሸጥ ነው) 10 ግራም ፐርስሊ 80 ግራም ቲማቲም አንድ ራስ የተከተፈ ቀይ ሽንኩርት
| 30 September 2018
ፓን ኬክ
አስፈላጊ ጥሬ ዕቃዎች ½ ኩባያ ዱቄት 3 የሻይ ማንኪያ ስኳር ½ የሻይ ማንኪያ ቤኪንግ ፓውደር ½ የሻይ ማንኪያ ጨው 1 ኩባያ ወተት
| 23 September 2018
በነጭ ሽንኩርትና በቃሪያ የተጠበሰ የበግ ሥጋ
ጥሬ ዕቃዎች ሩብ ሊትር ዘይት 3 ፓውንድ የበግ ሥጋ የተከተፈ ሁለት የተከተፈ ቀይ ሽንኩርት 2 ፍሬ የተፈጨ ነጭ ሽንኩርት የተፈጨ ቲማቲም (ድልህ)
| 16 September 2018
የዶሮ ክትፎ
ጥሬ ዕቃዎች አንድ ኪሎ ግራም የዶሮ ሥጋ ስድስት የሾርባ ማንኪያ ለጋ ቅቤ ግማሽ የሾርባ ማንኪያ ሚጥሚጣ ስድስት የሾርባ ማንኪያ ደረቅ ጠጅ ወይም ግማሽ ጆግ የቀረረ እርሾ (መዘፍዘፊያ)
| 9 September 2018
የአበሻ ጐመን በጐድን አጥንት
3 መካከለኛ ጭልፋ (300 ግራም) በትልልቁ የተከተፈ የአበሻ ጐመን 2 ኪሎ ግራም በአጭር፣ በአጭሩ የተቆራረጠ የበግ፣ የበሬ ወይም የጥጃ የጐድን አጥንት 3 መካከለኛ ጭልፋ (300 ግራም) በቁመቱ የተከተፈ ቀይ ሽንኩር 1 መካከለኛ ጭልፋ (100 ግራም) በቁመቱ የተከተፈ ነጭ ሽንኩርት 4 ፍሬው ወጥቶ የተሰነጠቀ ቃርያ
በጋና #የሙስና_ቅሌትን በማጋለጥ የሚታወቀው የጋዜጠኞች ቡድን አባል የነበረው አህመድ ሁሴን-ስዋሌ ከስራ ወደ ቤቱ መኪና እያሽከረከረ ሲጓዝ በጥይት መገደሉ ተዘገበ፡፡

በጋና መዲና አክራ ከሞተር ሳይክል ላይ ማንነታቸው ባልታወቁ ሰዎች 3 ጊዜ በጥይት ተመቶ የተገደለው የምርመራ ጋዜጠኛ በአገሪቱ በእግርኳስ ላይ በሰራቸው ዘገባዎቹ ዓለም አቀፍ እውቅና ለማትረፍ ችሎ ነበር፡፡

ቢቢሲን ጠቅሶ ኢቢሲ እንዳስነበበው ጋዜጠኛው ያጋለጣቸው የቀድሞ አገሪቱ እግር ኳስ ፌዴሬሽን ሀላፊ የህይወት ዘመን እገዳ እንዲጣልባቸውም አስችሏል፡፡

ታይገር አይ በመባል የሚጠራውና በርካታ የሙስና ወንጀሎችን በማጋለጥ የሚታወቀው የምርመራ ጋዜጠኞች ቡድን መሪ ስለነበረው አናስ አርማያው አናስ ጋር ቢቢሲ የሰራውን ዶክመንተሪ ተከትሎ በርካታ ውዝግብ መነሳቱ ይታወሳል፡፡
የአዲስ አበባ ፖሊስ ኮሚሽን‼️

በአዲስ አበባ ከተማ የቤንዚን ነዳጅ እጥረት #እንዲከሰት እና #እንዲባባስ በሚያደርጉ ነዳጅ #አቅራቢዎች እና አከፋፋዮች ላይ አስፈላጊውን #ክትትል እያደረገ መሆኑን የአዲስ አበባ ፖሊስ ኮሚሽን አስታወቀ፡፡

በአገር አቀፍ ደረጃ በቂ ነዳጅ እያለ ነገር ግን በአዲስ አበባ ከተማ የቤንዚን እጥረት እንዲከሰት እና እንዲባበስ በመደረጉ ያጋጠመውን ችግር ለመፍታት አዲስ አበባ ፖሊስ ኮሚሽንን ጨምሮ ሌሎች ባለድርሻ አካላትን ያካተተ በአዲስ አበባ ከተማ አስተዳደር ምክትል ከንቲባ ክቡር ኢንጂነር ታከለ ኡማ የሚመራ ግብረ ኃይል ተቋቁሞ ስራ መጀመሩ ይታወቃል፡፡

በከተማችን ነዳጅ ለማከፋፈል 120 ገደማ የሚሆኑ የነዳጅ ማደያዎች በህግ አግባብ ፈቃድ መውሰዳቸው እየታወቀ 106ቱ ብቻ አገልግሎት እየሰጡ መሆኑን አዲስ አበባ ፖሊስ ኮሚሽን አስታውቋል፡፡

ጥር 8 ቀን 2011 ዓ/ም በስራ ላይ ከሚገኙ 106 የነዳጅ ማከፋፈያዎች መካከል 100 ማደያዎች ላይ በተደረገው ክትትል 54ቱ በቂ የቤንዚን እና የናፍታ፣ 5ቱ የቤንዚን ብቻ፣ 8ቱ የናፍታ ክምችት ያላቸው ሲሆን 30 ማደያዎች ደግሞ ነዳጅ ማራገፍ ሲገባቸው ያላራገፉ በመሆኑ፣ ቀሪዎቹ ሙሉ ለሙሉ ዝግ ሲሆን አንዳንዶች ለእረጅም ጊዜ አገልግሎት መስጠት በማቆማቸው ጊዚያዊ የቤንዚን እጥረት መከሰቱን ኮሚሽኑ አረጋግጧል፡፡

እጥረቱን ለማባባስ ልዩ ልዩ ምክንያች እንዳሉ በተደረገው ክትትል ማወቅ ሲቻል አንዳንድ የማደያ ሰራተኞች ከህገ-ወጦች ጋር በመተባበር ነዳጅ በተለይ ደግሞ ቤንዚን በበርሜል በመገልበጥ፣ በሞተር ብሰክሌትና በሌሎች ተሽከርካሪዎች ከስፍራ ወደ ስፍራ በማጓጓዝ በጥቁር ገበያ በከፍተኛ ዋጋ ሲሸጡ እንደተደረሰባቸው፣ እንዲሁም ሌሎች ሆን ብለው ነዳጅ በመደባቅ፣ ነዳጅ እያላቸው ለምሳና ለእራት ወጥተናል በሚል ሰበብ በመፍጠር ፣ የተወሰኑ ደግሞ 24 ሰዓት አገልግሎት መስጠት ሲገባቸው ያለበቂ ምክንያት በመዘጋታቸው የማደል ስራው እንዲስተጓጎል እያደረጉ መሆኑን ፖሊስ ገልፆ እጥረቱን ምክንያት በማድረግ በትራንስፖርት አገልግሎት ላይ ህገ-ወጥ የሆነ የዋጋ ጭማሪ መደረጉን ደርሶበታል፡፡

ህጋዊ ፈቃድ ወስደው ያለበቂ ምክንያት አገልግሎት የማይሰጡ ማደያዎች በአስቸኳይ ስራቸውን እንዲጀምሩ እንዲሁም በጥቁር ገበያ ነዳጅ በህገ-ወጥ መንገድ በመሸጥ ላይ ያሉ ከህገ-ወጥ ድርጊታቸው እንዲቆጠቡ ኮሚሽኑ አሳስቦ ነገር ግን ማሳሰቢያውን ተግባራዊ በማያደርጉ ተቋማትና ግለሰቦች ላይ ከከተማ አስተዳደሩ ጋር በመሆን በቁጥጥር ስር አውሎ ምርመራ እያጣራ መሆኑን ኮሚሽኑ ከላከው ዘገባ መረደት ተችሏል፡፡

መንግስት በልዩ ልዩ ምክንያት የተፈጠረውን የነዳጅ እጥረት ለማረጋጋት በቂ ነዳጅ ወደ አዲስ አበባ እያስገባ በመሆኑ ከነዳጅ ጋር ተያይዞ ለሚያጋጥሙ ህገ-ወጥ ተግባራት ጥቆማ ለመስጠት ነፃ የስልክ መስመር 991 ወይም 01-11-11-01-11 መጠቀም እንደሚቻል የአዲስ አበባ ፖሊስ ኮሚሽን አስተውቋል፡፡
ቤንሻንጉል ጉምዝ ክልል‼️

በቤንሻንጉል ጉምዝ ክልል በሰዉ ህይወት መጥፋትና በማፈናቀል ወንጀል የተጠረጠሩ 60 ሰዎች መያዛቸዉን የኦሮሚያ መንግስት ገለፀ። 

የኦሮሚያ ክልል የመንግስት ኮምንኬሽን ለሀገር ዉስጥ መገናኛ ብዙሃን እንደገለፀዉ ተጠርጣሪዎቹ ወንጀሉን ፈፅመዋል የተባሉት በኦሮሚያና በቤንሻንጉል ክልል አዋሳኝ ቦታዎች ሲሆን በቁጥጥር ስር የዋሉት ደግሞ በቤንሻንጉል ክልል ከማሼ ዞን ነዉ። እንደ ቢሮዉ የተለያዩ የጦር መሳሪያዎችም ከተጠርጣሪዎቹ ጋር በቁጥጥር ዉለዋል።

ተጠርጣሪዎቹን በቁጥጥር ስር ያዋሏቸዉ የኦሮሚያና የከቤንሻንጉ ጉምዝ ክልሎች ከምዕራብ ኢትዮጵያ ኮማንድ ፖስት ጋር በጋራ መሆኑንም ቢሮዉ አመልክቷል።
የህዳሴ ግድብ‼️

የታላቁ ህዳሴ ግድብ የኤልክትሮ ሜካኒክ ስራዎች በዘርፉ ዓለማቀፍ እውቅና ባላቸው የውጭ ኩባንያዎች በመሰጠቱ ህዝቡ #ጥራትን በተመለከተ ሥጋት #እንዳይገባው ተገለጸ።

ግድቡን አስመልክቶ ዛሬ በተካሄደ የውይይት መድረክ ላይ የተሳታፊዎቹ ዋና ጥያቄ “ግድቡን እንዴት እንጨርሰዋለን እና ጥራቱስ እንዴት ይጠበቃል” የሚለው ነበር።

በዚህ ጉዳይ ላይ መልስ የሰጡት የታላቁ ህዳሴ ግድብ ዋና ሥራ አስኪያጅ ኢንጂነር ክፍሌ ሆሮ በታላቁ ህዳሴ ግድብ ግንባታ ወቅት በኤሌክትሮ ሜካኒካል ሥራዎች ላይ የነበረው የዓቅም ውስንነት እንዲሁም የልምድ ማጣት ችግር ኢትዮጵያ ብዙ ገንዘብ እንድትከስር ማድረጉን ገልጸዋል፡፡

አሁን ግን ለሜቴክ ተሰጥቶት የነበረው ይህ ሥራ በዘርፉ ዓለም አቀፍ እውቅና ባላቸው የጀርመን፣ የፈረንሳይና የጣሊያን ኩባንያዎች በመተካቱ ህዝቡ በዚህ ላይ ምንም ዓይነት ሥጋት እንዳይገባው አሳስበዋል።

እስካሁን ለግድቡ የወጣው 98 ቢሊዮን ብር ሲሆን ከዚህ ውስጥ 10 በመቶው ከህዝብ በተገኘ ድጋፍ የተሰራ እንደሆነ ተገልጿል።

ግድቡን አለመጨረስ አገራዊ ክስረት እንደሚያስከትል የገለጹት ኢንጂነሩ ህዝቡ የኔነት ስሜት ተሰምቶት ተሳትፎውን አጠናክሮ እንዲቀጥል
ጠይቀዋል።
እስካሁን ግድቡ 65 በመቶ መጠናቀቁን እና በ4 አመት ውስጥ ሙሉ በሙሉ እንደሚጠናቀቅም ተገልጿል።
የአዲስ አበባ ፖሊስ ኮሚሽን‼️
የከተራና የጥምቀት በዓላት በሰላም እንዲከበሩ የአዲስ አበባ ፖሊስ ኮሚሽን ዝግጅቱን አጠናቆ ወደ ስራ መግባቱን አስታወቀ፡፡
የከተራ እና የጥምቀት በዓላት ያለምንም የፀጥታ ችግር በሰላም እንዲከበሩ ከበዓሉ አዘጋጅ ኮሚቴ፣ ከሌሎች የፀጥታ እና የፍትህ አካላት እንዲሁም የፀጥታው ዋና ባለቤት ከሆነው የአዲስ አበባ ከተማ ነዋሪዎች ጋር እየሰራ መሆኑን የአዲስ አበባ ፖሊስ ኮሚሽን አስታውቋል፡፡
ኮሚሽኑ በዓላቱ በሰላም ተጀምረው እንዲጠናቀቁ ለወንጀል እና ትራፊክ አደጋ መከላከል ተግባሩ ልዩ ትኩረት በመስጠት በርካታ የሰው ኃይል ማሰማራቱን ገልጿል።
በታቦት ማደሪያ ስፍራዎች በተለይም በርካታ የበዓሉ ታዳሚዎች በሚገኙበት ጃን ሜዳ ጊዜያዊ ፖሊስ ጣቢያ ተከፍተው አግልጋሎት የሚሰጡ መሆኑ ነው የተገለፀው።

ፀበል በሚረጭበት ወቅትም በሚፈጠር ግፊያ ምዕመናኑ ጉዳት እንዳይደርስበት፣ ንብረቶቹ እንዳይሰረቁበት እንዲሁም ከስፍራ ወደ ስፍራ ሲንቀሳቀሱ የትራፊክ አደጋ እንዳይከሰት ተገቢውን ጥንቃቄ ማድረግ እንዳለበት ተገልጿል።

የእምነቱ ተከታዮች በተለይ ወጣቶች ከዚህ በፊት እንደሚያደርጉት ሁሉ በተደራጀ መንገድ ከፖሊስ እና ከሌሎች የፀጥታ አካላት ጎን በመቆም ለበዓሉ በሰላም መከበር እያደረጉት ያለውን አስተዋፅኦ አጠናክረው ሊቀጥሉ ይገባል ተብሏል።
ህብረተሰቡ በማንኛውም ወቅት ከፀጥታ ስራ ጋር ተያይዥ እና አጠራጣሪ ነገሮች ሲመለከት እና ማንኛውንም  የፖሊስ አገልግሎትን ለማግኘት በስልክ ቁጥር 01-11-26-43-77 ፣ 01-11-26-43-59 ፣ 01-18-27-41-51፣ 01-11-11-01-11 አሊያም በ991 ነፃ
የስልክ መስመር በመጠቀም ጥቆማ እንዲሰጥ ጥሪ ቀርቧል።
በተጨማሪም  ኮሚሽኑ ከጥር 10 ቀን 2011 ዓ.ም ጀምሮ በዓሉ እስከሚጠናቀቅ ድረስ በጃን ሜዳ ዙሪያ ተሽከርካሪ አቁሞ መሄድ ክልክል መሆኑንና አሽከርካሪዎች ተገንዝበው አማራጭ የማቆሚያ ስፍራዎችን እንዲጠቀሙ አሳስቧል፡፡
ምዕራብ ጉጂ ዞን‼️
በኦሮሚያ ክልል በምዕራብ ጉጂ ዞን በፀጥታ ችግር ተዘግተው የነበሩ 33 ትምህርት ቤቶች #ማስተማር ጀምረዋል። በአሁኑ ወቅት በአካባቢው ተፈጥሮ የነበረው የፀጥታ ችግር ተሻሽሎ  አንጻራዊ ሰላም መስፈኑን ዋና አስተዳዳሪው አቶ አበራ ቡኖ ተናግረዋል። በዞኑ ተከስቶ የነበረው የፀጥታ ችግር በማህበራዊና ኢኮኖሚያዊ እንቅስቃሴ ላይ አሉታዊ ተፅዕኖ ፈጥሮ እንደነበርም ገልጸዋል። በአባገዳዎች ሰብሳቢነት አስተዳደሩ ከኦሮሞ ነፃነት ግንባር (ኦነግ) አባላት ጋር በመወያየት በአሁኑ ወቅት በአካባቢው አንጻራዊ ሰላም መስፈኑን ጠቁመዋል። በዞኑ በሚገኙ ዘጠኝ ወረዳዎችና በሁለት ከተሞች የተካሄደውን የሰላም ውይይት ተከትሎ ተዘግተው የነበሩ 33 ትምህርት ቤቶች ተከፍተው ማስተማር መጀመራቸውን ጠቅሰዋል።
በፀጥታ ችግር አገልግሎት መስጠት ያቆሙ የመሰረተ ልማት ተቋማትም በአብዛኛው ሥራ መጀመራቸውን አስታውቀዋል። በዱግዳ ዳዋና ቡሌ ሆራ ዙሪያ ወረዳ ያልተከፈቱ አንዳንድ ትምህርት ቤቶችን ሥራ ለማስጀመር በአሁኑ ወቅት ከአካባቢው ነዋሪዎች ጋር ውይይት እየተካሄደ መሆኑንም አቶ አበራ አመልክተዋል፡፡ በጉጂ ዞን በአሁኑ ወቅት 592 ትምህርት ቤቶች የመማር ማስተማር ተግባራቸውን በአግባቡ እየተወጡ ይገኛሉ። በትምህርት ቤቶቹ ከ300 ሺህ የሚበልጡ ተማሪዎችም መደበኛ ትምህርታቸውን እየተከታተሉ መሆኑን ከዞኑ የተገኘው መረጃ ያስረዳል።
ኦነግ‼️
“ግመል ሰርቆ ኣጎምብሶ” ኣይደበቅ ነገር
(የኦነግ መግለጫ - ጥር 09 2011)
የኢትዮጵያዉ ጠቅላይ ሚንስቴር ጽ/ቤት በትናንትናው ዕለት (ጥር 09 2011) በቃል-ኣቀባዩ ወይዘሪት ብልለኔ ስዩም በኩል በምዕራብ ኦሮሚያ ጦሩ ያካሄደዉን የአየር ድብደባ ለማስተባበል በማሰብ ለተለያዩ የዜና አዉታሮች የሰጠዉ መግለጫ እጅጉን ከእዉነት የራቀ ነዉ። ይህ የአየር ድብደባ ለሁለት ተከታታይ ቀናት (ጥር 4 እና 5 2011) በቄሌም ወለጋ ዞን በጊዳሚ ወረዳ በቄሌም ከተማና አካባቢዋ በሶስት የተላያዩ ቦታዎች ለይ ነዉ የተካሄደዉ።
 በዚህ ደረጃ የተካሄደዉን የአየር ድብደባ ለመካድ መሞከር ማለት “ግመል ሰርቆ ኣጎምብሶ” እንደሚባለዉ ኣይነት ልደበቅ የማይቻለዉን እዉነታ ለመደበቅ የሚደረግ ከንቱ ልፋት ነው።
ከዚሁ የአየር ድብደባ በተጨማሪም የኢሕአዴግ እግረኛ ጦር ሠራዊት በዚሁ ኣካባቢ ሰላማዊዉን ሕዝብ በመግደል፣ መኖሪያ ቤቶቹን በማቃጠል፣ ንግድ ቤቶቹን በማፈራረስና ንብረት በመዝረፍ እንድሁም ሰዎችን በጅምላ በማሰርና በማሰቃየት እኩይ ድርጊቶች ላይ ተጠምደዋል። በጊዳሚ ወረዳ ዉስጥ በአየር ሓይልና በእግረኛ ጦር በተካሄደዉ በዚህ ጥቃት እስካሁን የተረጋገጡ መረጃዎች እንደሚያሳዩት የሰባት (7) ሰላማዊ (ትጥቅ-ኣልባ) ዜጎች ሕይወት ማለፉ ታዉቋል። ከሞቱት መካከል ኣንዷ ከአየር ወደ መሬት በሚወረወሩ ቦምቦች የፍንዳታ ድምጽ ልቧ ቆሞ የሞተች የሁለት ወር ሕጻን እንደሆነችም ታዉቋል። 8 የሕዝቡ መኖሪያ ቤቶች በእሳት ጋይቷል። 20 ንግድ ቤቶችም በኢሕአዴግ ወታደሮች ተዘርፎ ተፈራርሷል። እነዚህ በጊዳሚ ወረዳ ዉስጥ የአየር ጥቃቱ በተካሄደበት ኣካባቢ ብቻ የተፈጸሙ ናቸዉ። ግድያና ጦርነት እየተካሄደባቸዉ ባሉት በኣራቱ የወለጋ ዞኖችም በነዚሁ የኢሕአዴግ ወታደሮች የተገደሉት ሰላማዊ (ትጥቅ-ኣልባ) ሰዎች የተቃጠሉ ቤቶች፣ የተዘረፉና የወደሙ ንብረቶች ዝርዝራቻዉ በርካታ ስሆን ለወደፊቱ ተጣርቶ እንደሚዘገቡ እናሳዉቃለን።

ይህ የጠቅላይ ሚንስቴሩ ጽ/ቤት መግለጫ የኦሮሞ ነጻነት ሠራዊት (ኦነሠ) መንገድ መዝጋቱን፣ ባንኮችን መዝረፉን፣ ሕዝብን ማሰቃየቱን፣ እና ሌሎችም ፀረ-ሰላም ድርጊቶችን መፈጸሙን በማተት ለዚህ ጥቃት እንደምክንያት ያቀርባል። ይህ የመንግስት ክስ ፍጹም ከእዉነት የራቀ ነዉ። ኦነግ በሰላማዊ መንገድ ብቻ የተጀመረዉን የለዉጥ ሂደት ለማሳካት በሙሉ ልቡ እየሰራ ባለበት ሁኔታ የተላያዩ እንቅፋቶችን በመፍጠር የስምምነታችን መንፈስ እንድደፈርስና ስምምነቱን ተግባራዊ የማድረጉ ሂደት እንድጓተት እያደረገ ያለዉ ኦነግ ሳይሆን እራሱ ኢሕአዴግ ነው። ይህ ጦርነት ኢሕአዴግ በስመ ሃገር መከላከያ ሠራዊት ለራሱ ጥቅም ያደራጀዉና እስከዛሬም ሕዝባዊ ኣለኝታነትን ያልተላበሰዉን ጦሩን ተጠቅሞ ኦነግንና የግንባሩን የፖለቲካ አመለካከት ያላቸዉን ወገኖች ለማዳከም የሚያካሄድ ጦርነት መሆኑ ለማንም ግልጽ መሆን ኣለበት።
ኦነግ ከኢትዮጵያ መንግስት ጋር የተደረሰበት ስምምነት በሰላማዊ መንገድ ተግባራዊ ሆኖ ሃገርና ሕዝቦችም ሰላም ያግኙ ዘንድ ይህ ጦርነት በኣፋጣኝ መቆም ኣለበት ብሎ ያምናል። ከዚያም በመቀጠል በመንግስት በኩል እየቀረቡብን ያሉና እኛም በበኩላችን በእኛና በሕዝባችን ላይ እየተፈጸሙ ያሉ ግፎች ናቸዉ የሚንላቸዉ (የሁለቱም ወገን) ስሞታና ቅሬታዎች በገለልተኛ ወገን ተመርምሮና ተጣርቶ ሓቁ እንድወጣ/እንድታይ ኦነግ ኣጥብቆ ይጠይቃል።
ድል ለኦሮሞ ሕዝብ !
የኦሮሞ ነጻነት ግንባር
ጅግጅጋ‼️
የህዝብ ተወካዮች ምክር ቤት የሕግ፣ ፍትህና ዴሞክራሲ ጉዳዮች ቋሚ ኮሚቴ በሶማሌ ክልላዊ መንግስት በጅግጅጋ ከተማ በሰብዓዊ መብት አያያዝ ጉብኝት አካሄደ፡፡
ጉብኘቱ በኢትዮጵያ ሰብዓዊ መብት ኮሚሽን የጅግጅጋ ቅርንጫፍ ነው የተካሄደው፡፡ በዚህ ወቅት በሰብዓዊ መብት አያያዝና አተገባበር ዙሪያ እያክናወነ ያለውን ተግባር የበለጠ አጠናከሮ መቀጠል እንዳለበት ተነግሯል፡፡
የጅግጅጋ ቅርንጫፍ ሰብዓዊ መብት ኮሚሽን ኮሚሽነር ጀማል መሀመድ ወርፋ በቀድሞው የክልሉ ፕሬዚዳንት የስልጣን ዘመን የበርካታ ዜጎች ህይወት መጥፋቱን፣የዜጎች ሰብዓዊና ዴሞክራሲ መብቶች መጣሱን እና በርካቶች የላባቸውን ዋጋ ደመወዝ መከልከላቸውን አስታውቀዋል፡፡

ኮሚሽኑ የዜጎችን መብት ለማስከበር በሚንቀሳቀስበት ጊዜም ዛቻና ማስፈራሪያ ሲደርስበት እንደነበረም አስታውሰዋል፡፡

በክልሉ ሀምሌ 28 ቀን 2010 ዓ.ም የተፈጠረውን ሁከትና ብጥብጥ ተክትሎ የኮሚሽኑን ጽህፈት ቤት በማውደምና በማቃጠል ሰነዶች እንዲጠፉ እና ኮሚሽነሩን ጭምር ለማፈን ሙክራ መደረጉን አብራርተዋል።

ኤፍ ቢ ሲ እንደዘገበው በአሁን ወቅት ቼል ኡጋዴን በሚል ይጠራ የነበረው የዜጎች ማሰቃያ እስር ቤት እንዲዘጋና የታስሩትም እንዲለቀቁ በማድረግ በክልሉ አሁን ላይ የተሻለ የሰብዓዊ መብት አያያዝ እንዲፈጠር ኮሚሽኑ የበኩሉን ጥረት ማበርከቱንም ገልጸዋል።
አሳዛኝ ዜና
በናይሮቢ ዱሲተ ዲ2 በተሰኘ ቅንጡ ሆቴል ላይ በተፈፀመ ጥቃት የ15 ሰዎች ህይወት ማለፉ ተገለፀ፡፡
የምግብ ሬስቶራንቶችን፣ ቢሮዎችን እና ቅንጡ ሆቴልን በያዘው ህንፃ ላይ የታጠቁ ሀይሎች በትናንትናው ዕለት ከቀኑ ዘጠኝ ሰዓት ላይ ነበር ጥቃት የከፈቱት፡፡
የመንግስት ባለስልጣናት ጥቃቱን በቁጥጥር ስር ማዋል እንደተቻለ የገለጹ ቢሆንም እስከንጋት ድረስ የቶክስና ፍንዳታ ድምፅ በአካ
አልሸባብ ጥቃቱ በተፈፀመ ደቂቃዎች ውስጥ ለሽብር ጥቃቱ ሃላፊነት መውሰዱን ይፋ አድርጓል፡፡
በዚህ ጥቃት 15 ሰዎች እንደተገደሉ የተገለጸ ቢሆንም የሚመለከታቸው የመንግስት አካላት ማረጋገጫ አልሰጡም ተብሏል፡፡
በጥቃቱ አንድ አሜሪካዊ መገደሉን የሀገሪቱ ውጭ ጉደይ መስሪያ ቤቱ አስታውቋል፡፡ ረጀም ሰዓታትን የፈጀውን ጥቃት የፈፀሙት ታጣቂዎች እጣ ፋንታም አልታወቀም ነው የተባለው፡፡
የሽብር ጥቃቱ በኢትዮጵያ ሰዓት አቆጣጠር ከቀኑ 9 ሰዓት ላይ የተጀመረ ሲሆን፥ ታጣቂዎቹ ጥቃቱን ከመክፈታቸው በፊት በሆቴሉ መግቢያ በር ላይ በነበሩ ተሽከርካሪዎች  ላይ ቦምብ ማፈንዳታቸውን መረጃዎች ያመለክታሉ፡፡ የኬንያ ፓሊስ የሽብር ጥቃቱ የአጥፍቶ ጠፊዎች ጥቃት መሆኑን በትናትናው ዕለት ይፋ አድርጓል፡፡
ጥቃት አድራሾች ሆቴሉ ሲገቡ የሚያሳይ የተንቃሳቀሽ ምስልም ተገኝቷል፡፡ በአሁኑ ሰዓትም የፀጥታ አካላት በጥቃት የሚገኙ ሰዎችን የማዳን ስራ እየሰሩ እንደሚገኝ  እየወጡ ያሉ መረጃዎች ያመለክታሉ፡፡
ጅግጅጋ‼️

የህዝብ ተወካዮች ምክር ቤት የሕግ፣ ፍትህና ዴሞክራሲ ጉዳዮች ቋሚ ኮሚቴ በሶማሌ ክልላዊ መንግስት በጅግጅጋ ከተማ በሰብዓዊ መብት አያያዝ ጉብኝት አካሄደ፡፡

ጉብኘቱ በኢትዮጵያ ሰብዓዊ መብት ኮሚሽን የጅግጅጋ ቅርንጫፍ ነው የተካሄደው፡፡ በዚህ ወቅት በሰብዓዊ መብት አያያዝና አተገባበር ዙሪያ እያክናወነ ያለውን ተግባር የበለጠ አጠናከሮ መቀጠል እንዳለበት ተነግሯል፡፡

የጅግጅጋ ቅርንጫፍ ሰብዓዊ መብት ኮሚሽን ኮሚሽነር ጀማል መሀመድ ወርፋ በቀድሞው የክልሉ ፕሬዚዳንት የስልጣን ዘመን የበርካታ ዜጎች ህይወት መጥፋቱን፣የዜጎች ሰብዓዊና ዴሞክራሲ መብቶች መጣሱን እና በርካቶች የላባቸውን ዋጋ ደመወዝ መከልከላቸውን አስታውቀዋል፡፡

ኮሚሽኑ የዜጎችን መብት ለማስከበር በሚንቀሳቀስበት ጊዜም ዛቻና ማስፈራሪያ ሲደርስበት እንደነበረም አስታውሰዋል፡፡

በክልሉ ሀምሌ 28 ቀን 2010 ዓ.ም የተፈጠረውን ሁከትና ብጥብጥ ተክትሎ የኮሚሽኑን ጽህፈት ቤት በማውደምና በማቃጠል ሰነዶች እንዲጠፉ እና ኮሚሽነሩን ጭምር ለማፈን ሙክራ መደረጉን አብራርተዋል።

ኤፍ ቢ ሲ እንደዘገበው በአሁን ወቅት ቼል ኡጋዴን በሚል ይጠራ የነበረው የዜጎች ማሰቃያ እስር ቤት እንዲዘጋና የታስሩትም እንዲለቀቁ በማድረግ በክልሉ አሁን ላይ የተሻለ የሰብዓዊ መብት አያያዝ እንዲፈጠር ኮሚሽኑ የበኩሉን ጥረት ማበርከቱንም ገልጸዋል።
አማራ ትግራይ

‹‹አዲስ አበባ ስለሰላም ተናግሬ ከዚያ ሌላ ብናገር ይጠይቀኛል፤ ሄጄ የምሠራውም ከዚህ እንደምናገረው ነው፡፡›› የአማራ ክልል ርዕሰ መስተዳድር አቶ #ገዱ_አንዳርጋቸው

‹‹ይህች መሬት ሄደች ለኛ አጀንዳ አይደለም፤ ሊያጋጨንም አይገባም፡፡ ሕዝቡም ግጭት አይፈልግም፤ የአማራ ሕዝብ ከግጭትም አትርፎናል እላለሁ፡፡›› የትግራይ ክልል ምክትል ርዕሰ መስተዳድር ዶክተር #ደብረጽዮን_ገብረሚካኤል
.
.
የአማራና ትግራይ ክልል ርዕሰ መስተዳድሮች በአዲስ አበባ ሂልተን ሆቴል ከሃይማኖት አባቶችና የሀገር ሽማግሌዎች ጋር እየተወያዩ ነው፡፡ በመድረኩም ሁለቱ ርዕሰ መስተዳድሮች ንግግር አድርገዋል፡፡

የአማራ ክልል ርዕሰ መስተዳድር አቶ ገዱ አንዳርጋቸው ‹‹ስለሰላም ተጨንቃችሁና አስባችሁ ባሕር ዳርና በሌሎችም ክልሎች ተዘዋውራችሁ አስተምራችሁናል፤ መክራችሁናል፡፡ ይህ ደግሞ ከሃይማኖት አባቶች፣ ሽማግሌዎችና እናቶች የሚጠበቅ ነው፡፡ የሰላም አጀንዳ ይዛችሁ በዚህ ወቅት በመንቀሳቀሳችሁና እንድንገናኝ ጥረት ስላደረጋችሁ በአማራ ክልል ሕዝብ ስም አመሠግናለሁ›› ብለዋል፡፡

‹‹ኢትዮጵያ ሰላም እንድንትሆን የምንመኛው ስለሆነ አካል ብለን ሳይሆን ለሁሉም መሠረት ስለሆነ ነው፡፡ ትንሽ ጊዜ እንኳ ግጭቶች ሲኖሩ ምን ያህል ጉዳት እንደሚደርስ እያየነው ነው፡፡ የአማራ ሕዝብ ከወንድሞቹና ከጎረቤት ክልሎች፣ ከትግራይ ሕዝብ ጋር ሰላም መሆን ይፈልጋል፤ ለዚህ የሰላም አጀንዳችሁም አመሠግናለሁ፡፡ የምመራው ሕዝብም ሰላም ይፈልጋል፤ ለመሥራት፣ ለመኖር፣ ለመሻሻል… የሚፈልግ ነው፡፡ ይህንንም ስታወያዩት ነግሯችኋል፡፡ እኔም ዝግጁ ነኝ፡፡ ሰላምን የሚጠላው ሰይጣናዊ አስተሳሰብ የተጠናወተው ነው›› ነው ያሉት አቶ ገዱ፡፡

‹‹የአማራና ትግራይ ሕዝቦች ለሺህ ዘመናት የጋራ ሃይማኖት፣ ባሕልና እሴት ያላቸው አንዱ በአንዱ የሚሰጋ ሳይሆን የሚኮራ ሕዝቦች ናቸው፤ ይህ ግን ከጊዜ ጊዜ እየተሸረሸረ መጥቷል፡፡ ሕዝቡ ሰላማዊ ፍላጎቱ በሰላም እንዲፈታ እንጅ እንዲጋጭ በፍጹም አይፈልግም፡፡ ያሉ ጥያቄዎች በውይይት በሰላም የሚፈቱበትን ሁኔታ ነው የሚፈልገው›› ሲሉም ተናረዋል፡፡

የአማራ ክልል ሕዝብ የተጀመረው ለውጥ እንዳይቀለበስ የሚሰጋና ከፍተኛ ጉጉት ያለው መሆኑንም ነው የተናሩት፡፡ ‹‹እኛም የዚህ ሕዝብ መሪዎች ነን፡፡ እኔ የምመራው ሕዝብ ችግሮቹን በሰላማዊ መንገድ ከመፍታት ውጭ ብሔድ ይጠይቀኛል፡፡ ከክልሎች ጋር በሰላም መኖር ይፈልጋል፡፡ አዲስ አበባ ስለሰላም ተናግሬ ከዚያ ሌላ ብናገር ይጠይቀኛል፤ ሄጄ የምሠራውም ከዚህ እንደምናገረው ነው፡፡ አትጠራጠሩ የአማራ ሕዝብ ከትግራይ ሕዝብ ጋር ግጭት ጀማሪ አይሆንም፡፡ ከወንድሞቻችን የትግራይ አመራሮችና የትግራይ ሕዝብ ጋር በውይይት መፍታት እንችላለን፡፡ ቃሌ ፊርማዬ ነው ለሰላም እሠራለሁ›› ብለዋል አቶ ገዱ አንዳርቸው፡፡

የትግራይ ክልል ምክትል ርዕሰ መስተዳድር ዶክተር ደብረ ጽዮን ገብረሚካኤም የሀገር ሽማግሌዎችንና የሃይማኖት አባቶችን አመስግነዋል፡፡ ‹‹በሕዝብ ብትመረጡም ባትመረጡም የሃይማኖት አባቶችና የሀገር ሽማግሌዎች ስለሆናችሁ አክብሬያችሁ ተገኝቻለሁ፡፡ እኛ የፖለቲካ መሪዎች መሥራት የሚገባንን ስላልሠራንና ስለተጨነቃችሁ አመሠግናለሁ፡፡ በታሪክ ያላየናቸውን ድርጊቶች እያዬን ስለመጣን አሳስቧችሁ ስለመጣችሁ አመሠግናለሁ›› ብለዋል፡፡

‹‹ግንኙነታችን ከወንድምነትም በላይ ነው፤ የፖለቲካ ጓዶች ነን፡፡ የሀገራችን እሴቶች ብቻ ሳይሆን የድርጅታችንም እሴት መሸርሸር ስላለ ነው እናንተንም ወደዚህ ጉዳይ የጋበዝናችሁ፡፡ ከዚህ ችግር ቶሎ መውጣት አለብን፤ መጨነቅ ብቻ ሳይሆን ብዙ ጉዳት የደረሰባቸው ወገኖች አሉ›› ነው ያሉት ዶክተር ደብረጽዮን፡፡

‹‹ተግባራችን ታሪካችንን የሚያስጠብቅ አይደለም፡፡ ወደኋላ ተመልሰን ታሪካችን ስናይ ከሀገራቸው የተሰደዱና በሃይማኖት የማይመስሉንን ሰዎች በመሆናቸው ተቀብለናል›› ነው ያሉት ዶክተር ደብረጽዮን፡፡

‹‹ፍትሕ ላጡ የሚረዳና ልዩነትን የማይቀበልና እንደ ሰው አብሮ መኖርን የሚያውቅ ታሪክ ያለን ነን፤ አሁን እየታዬ ያለው ድርጊት መጤ ነው፡፡ ባሕላችንና ታሪካችን አሁን ከሚታዬው የተለዬ ነው፡፡ የምንገኘው ከውርደትም ውርደት ውስጥ ነው፡፡ የድሮ የወላጆቻችንን መከባበር በመያዝ ብቻ ብዙ ርቀት መጓዝ እንችላለን፡፡ ለሌላው ዓለም የሚተርፍ ታሪክ ነው ያለን፤ እንዲህ ያለ ታሪክ እያለን ግን እንዲህ ወዳለው ሁኔታ እንዴት ገባን?›› ሲሉም ጥያቄ አዘል ሐሳባቸውን ዶክተር ደብረጽዮን ገልጸዋል፡፡

የድንበርም ሆነ የሰላም ጉዳይ በድርድር መሆን ያለበት ነው ያሉት ምክትል ርዕሰ መስተዳድሩ ‹‹መገዳደል ኋላ ቀርነት ነው፤ የአራዊት ሥራና ኃጢአትም ነው፡፡ ግን የአመራሩ አካል ስለሆንን የችግሩም አካል ነን፡፡ የተበላሸ ፖለቲካ ስላለ ወደኋላ ትተን ተደጋግፈን መሥራት እንዳለብን አምናለሁ›› ብለዋል፡፡

‹‹የተበላሸውየ እገሌ የእገሌ ነው ስለማይባል ፖለቲካችን ውለን አድረን ማስተካከል አለብን፤ የሰላም ጉዳይ ግን ለነገ አይባልም፡፡ የፖለቲካ ልዩነት አስቀድመን ሰላማችንን ማጣት የለብንም፡፡ በአማራ ላይ የምናነሳው የተለዬ ጥያቄ የለንም፤ ጥቂት ሰዎች ግን የሚያበጣብጡን አሉ፡፡ ይህች መሬት ሄደች ለኛ አጀንዳ አይደለም፤ ሊያጋጨንም አይገባም፡፡ ሕዝቡም ግጭት አይፈልግም፤ የአማራ ሕዝብ ከግጭትም አትርፎናል እላለሁ፡፡ ተፈናቅለው የመጡ የትግራይ ሰዎች አሉ፤ ግን የአማራ ሕዝብ ግጭቱን ቀንሶታል›› ነው ያሉት ዶክተር ደብረጽዮን፡፡

‹‹የአማራና የትግራይ ሕዝብ ዘመድ ብቻም አይደለም፤ ከዚያ በላይ ነው ግንኙነቱ፡፡ ችግር ያለው ፖለቲከኞች ላይ ነው፡፡ ሕዝቡ ወደግጭት አታስገቡን ነው እያለ ያለው፡፡ በእኛ በኩልም እንደ አመራር ለመጋጨት አንፈልግም፡፡ ከትግራይ የሚተኮስ ነገር አይኖርም፤ ግፊቶች ግን አሉ፡፡ ሁሉም ኃላፊነት ከወሰደ ግጭቶች አይኖሩም፤ ታሪካችንም አይፈቅድም፡፡ ፖለቲካችን በፖለቲካው መድረክ እናየዋለን፤ ድርጅትም መንግሥትም ሕዝብም እየተናበብን እየሠራን ነው፤ የምትመክሩንን እየሰማን እያስተካልን እንሄዳን›› ብለዋል፡፡
"...ከተማውን ለቀው ይውጡ"‼️

"ከቡሌ ሆራ ዩኒቨርስቲ ወጥተው የቆዩ ተማሪወች መንግሥት የሰጣቸውን አቅጣጫ እና መፍትሔ #ካልተቀበሉ ከተማዋን ለቀው ይውጡ" - የባሕር ዳር ከተማ አስተዳደር
.
.

በባሕር ዳር ከተማ አስተዳደር ከቡሌ ሆራ ዩኒቨርስቲ ወጥተው የቆዩ ተማሪዎች መንግሥት የሰጣውን አቅጣጫ እና መፍትሔ የማይቀበሉ ከሆነ ከተማዋን ለቀው እንዲወጡ የከተማ አስተዳደሩ አስታውቋል፡፡

ከቡሌ ሆራ ዩኒቨርሲቲ በፀጥታ ችግር ምክንያት ወጥተው በባሕር ዳር በተቀመጡ ተማሪዎች እና በከተማዋ በሚስታዋሉ ወቅታዊ ጉዳዮች ላይ ከተማ አስተዳደሩ መግለጫ ሰጥቷል፡፡ የባሕር ዳር ከተማ አስተዳደር ከንቲባ አቶ ሙሉቀን አየሁ ‹‹የባሕር ዳር ከተማ ከየትኛው ሀገር በችግር ለሚመጡ የማኅበረሰብ ክፍሎችን እየተቀበለ የሚችለውን ሁሉ እያደረገ ቆይቷል፡፡ ከቡሌ ሆራ ዩኒቨርሲቲ የመጡ ተማሪዎችንም ከሁለት ሳምንት በላይ ተንከባክቦ አስቀምጧቸዋል›› ብለዋል፡፡

አቶ ሙሉቀን የከተማዋ ማኅበረሰብ የተማሪዎችን ችግር በመረዳት አስፈላጊውን ድጋፍ ሲያርግ መቆየቱንም ተናግረዋል፡፡ ‹‹ተማሪዎች ግን በፍቀር የተቀበላቸውን ማበረሰብ እጁን አመድ አፋሽ አድርገውታል›› ነው ያሉት ከንቲባው።

ከቡሌ ሆራ ዩኒቨርሲቲ በፀጥታ ችግር ወደ ከተማዋ የመጡ ተማሪዎች መቀመጫቸውን በባሕር ዳር አድርገው የክልሉን መንግሥት ምላሽ እንዲሰጣቸው ጥያቄያቸውን ሲያቀርቡ ቆይተዋል፡፡ የክልሉ መንግሥትም ከተማሪዎች እና ከሚመለከታቸው አካላት ጋር በመምከር ውሳኔ ሰጥቷል፡፡

ከትላንት ጀምሮ ግን ጥያቄያቸውን በኃይል በማደረግ የከተማዋን ሰላም ለመበጥበጥ ጥረት ሲያርጉ እንደነበር ነው ከንቲባው የተናገሩት፡፡ ‹‹ተማሪዎቹ በከተማዋ እየተዘዋወሩ ቤት መትተዋል፤ ንበረት ላይ ጉዳት አድረሰዋል፡፡ በአጠቃላይ የፈጸሙት ተግባር አሳፋሪ እና የሽፍትነት ነው›› ብለዋል ከንቲባው፡፡

ተማሪዎቹ ሲንከባከባቸው የሰነበተውን ማኅበረሰብ ሲማቱ የፀጥታ ኃይሉ በመታገስ የሰው ሕይወት እንዳይጠፋና ንብረት እንዳይወድም በጥንቃቄ ኃላፊነቱን ለመወጣት ጥረት ማድረጉን ነው ከንቲባው የገለጹት፡፡

‹‹በዘሬው ዕለትም ተማሪዎቹ ከተማዋን ሲያበጣብጡ የከተማዋ ወጣቶች ችግሩን በትብብር አብርደውታል›› ነው ያሉት አቶ ሚሉቀን፡፡ ከንቲባው ወጣቶች፣ ማኅበረሰቡ እና የፀጥታ ኃይሉ ለሰላም ላደረጉት ትብብር ምስጋና እንደሚገባቸውም ተናግረዋል፡፡

‹‹ተማሪዎቹ ከአቅም በላይ ስለሆኑ መንግሥት በሰጣቸው አቅጣጫ የማይጓዙ ከሆነ ከተማችን ለቀው ይውጡ›› ሲሉ ነው ከንቲባው ያሳሰቡት፡፡ ወላጆቻቸው ልጆቻቸውን እንዲመክሩም ከንቲባው ጥሪ አስተላልፈዋል፡፡

የባሕር ዳር ከተማ አስተዳደር የሰላም ግንባታ እና የሕዝብ ደኅንነት ቢሮ ኃላፊ አቶ ዘውዱ ዘለቀ ‹‹ተማሪዎቹ መንግሥት በሚሰጣቸው መፍትሔ ላይ ሊስማሙ አልቻሉም፤ የሰላም መማር ማስተማር ሥርዓት እያከናወነ ያለውን የባሕር ዳር ዩኒቨርሲቲን ጭምር እየገቡ እረብሸዋል›› ነው ያሉት፡፡

ኃላፊው በከተማዋ ስምንት ያክል መኪኖች የጫኑት እህል ያለአግባብ በተማሪዎቹ ምክንያት እንደተራገፈባቸው አስታውቀዋል፡፡ አቶ ዘውዱ ‹‹የፀጥታ ኃይሉ ደከመኝ ሰለቸኝ ሳይል ለሕዝቡ ደኅነነት እየሠራ ነው›› ሲሉም አመሥግነዋል፡፡ ተማሪዎቹን የሚገፋፋ ኃይል እንዳለ ያነሱት አቶ ዘውዱ ‹‹ሰላም ወዳዱ የከተማዋ ወጣት ተማሪዎቹ ከተማዋን ለቀው እንዲወጡ ወስኗል›› ነው ያሉት፡፡

የአማራ ክልል የሰላም ግንባታ እና የሕዝብ ደኅንነት ምክትል ኃላፊ አቶ ገደቤ ኃይሉም የተማሪዎችን ችግር ለመፍታት የክልሉ መንግሥት ሲሰራ መቆየቱን ገልጸዋል፡፡ ‹‹ተማሪዎች ግን በሚሰጣቸው አቅጣጫ ሁሉ ተስማሚ አልሆኑም›› ብለዋል፡፡

ተማሪዎቹ በየቤተሰቦቻቸው እንዲቆዩ እንጂ በአንድ ላይ እንዲሰበሰቡ ተፈቅዶ እንዳልነበር ያመለከቱት አቶ ገደቤ የቡሌ ሆራ ዩኒቨርሲቲ ከሚመለከታቸው አካላት ጋር ተማሪዎቹ የሚያነሱትን ችግር በመፍታት በጉጉት እየጠበቃቸው እንደሆነ ተናግረዋል፡፡ አቶ ገደቤ ‹‹መንግሥት ችግሩን ተረድቶ ሲወያይ ቆይቷል፤ አሁንም መፍትሔ አስቀምጧል›› ነው ያሉት፡፡

በዚህም ‹‹ወደነበሩበት ዩኒቨርሲቲ መመለስ ካፈለጉ ወደየቤተሰቦቻቸው እንዲሄዱ ተወስኗል›› ብለዋል ምክትል ቢሮ ኃላፊው፡፡ በክልሉ የሚስተዋሉ ችግሮችን ለመፍታት ሕዝብን በባለቤትነት በመያዝ እየተሠራ እንደሆነም ተናግረዋል፡፡ በምዕራብ ጎንደር ተከስቶ የነበረው ችግር አንጻራዊ ሰላም እንደታየበት ገልጸው አካባቢው የተጠናከረ ጥበቃ እንደሚያስፈልገው ጠቁመዋል፤ በአፋር አካበቢ የሚነሳውን ችግርም በዘላቂነት ለመፍታት እየሠሩ መሆናቸውን አስታውቀዋል፡፡
 
ምንጭ፦የአማራ ብዙሃን መገናኛ ድርጅት
ተጨማሪ ባንኮች ተዘረፉ‼️

በኦሮሚያ ክልል ወለጋ አካባቢ ተጨማሪ ስድስት ባንኮች በታጣቂዎች በትላንትናው ዕለት መዘረፋቸውን አንድ የአካባቢው ባለስልጣን ለD ገለጹ። ባለፉት ሁለት ቀናት ብቻ በሁለት የወለጋ ዞኖች የተዘረፉት ባንኮች 17 መድረሱን የየአካባቢው ባለስልጣናት ገልጸዋል።

የቄለም ወለጋ ዞን አስተዳዳሪ አቶ ታመነ ኃይሉ ዛሬ ለDW እንደተናገሩት በአካባቢያቸው ባሉ ስድስት የመንግስት እና የግል ባንኮች ዝርፊያው የተፈጸመው ትላንት እሁድ ከቀኑ አምስት ሰዓት ጀምሮ ነው። “በትላንትናው ዕለት የባንክ ዘረፋ የተካሄደው በሃዋ ገላን ወረዳ፣ እሮብ ገበያ ላይ፣ በአንድ የንግድ ባንክ እና የኦሮሚያ ህብረት ስራ ባንክ [ላይ] ነው። እዚያው ወረዳ ላይ መቻራ የምትባል ከተማ ላይ አንድ የንግድ ባንክ እና የኦሮሚያ ህብረት ስራ ባንክ ተዘርፈዋል። ከዚያ ደግሞ ሰዲ ጨንቃ ወረዳ ላይ በጨንቃ ከተማ አንድ የንግድ ባንክ፣ አንድ የኦሮሚያ የህብረት ስራ ባንክ ዝርፊያ ተካሂዶበታል” ብለዋል።

ተዘረፉ በተባሉት ባንኮች እስካሁን መጠኑ ያልታወቀ ገንዘብ በታጣቂዎች መወሰዱን የገለጹት የቄለም ወለጋ ዞን አስተዳዳሪ የየባንኮቹ ሰራተኞች በታጣቂዎች ታግተው ተወስደዋል የሚል ስጋት እንዳለም አስረድተዋል። “ ካሸሪዎች [ገንዘብ ያዥዎች] እና ስራ አስኪያጆችን ይዘው ሄደዋል ነው የሚባለው። እንግዲህ ሰዎቹን ስላላገኘን እስካሁን ምን ያህል ገንዘብ ተወሰደ የሚለውን ማወቅ አልቻልንም። ግን ደግሞ ሰዎቹን ይዘው ሄደዋል የሚል መረጃ ነው ያለን” ሲሉ አብራርተዋል። 

ታጣቂዎቹ ከባንክ ዘረፋ በተጨማሪ በሁለት ወረዳዎች ያሉ የመንግስት መስሪያ ቤት ማውደማቸውን አቶ ታመነ ይናገራሉ። “በላሎ ክሌ የመንግስት መስሪያ ቤት አቃጥለዋል። በዋሃ ገላን፣ በየ ማለጊ ወረዳ ላይም የመንግስት መስሪያ ቤት የተቃጠለበት ሁኔታ ነው ያለው። እንግዲህ እነኚህ ወረዳዎች ሰራዊት የሌለበት ወረዳ ነው። ሰራዊት ከሌላ አጎራባች ቦታ እስኪደርስ ይሄን ጉዳት አድርሰው የታጠቁት ኃይሎች ከአካባቢው ተንቀሳቅሰዋል” ብለዋል። 

ዘረፋ እና የንብረት ቃጠሎ በደረሳባቸው ቦታው ግጭት እንደሌለ የቄለም ወለጋ ዞን አስተዳዳሪ ተናግረዋል። አሁን በቦታዎቹ ላይ የጸጥታ ኃይሎች ገብተው ህዝቡን እየያረጋጉ እንደሚገኙም ገልጸዋል። በአካባቢው የመከላከያ ሰራዊት በሄሊኮፕተር ታግዞ ጥቃት ፈጽሟል የሚባለውንም #አስተባብለዋል።
ወንጀል ነክ መረጃ‼️

በዱቄት መልክ #አደገኛ_ዕጾችን ሲያዘዋዉር የተያዘው ተከሳሽ በእስራት እና በገንዘብ ተቀጣ። ለሰው ልጅ ጤና ጉዳት የሚያደርሱ የተከለከሉ አደገኛ ዕጾችን ማዘዋወር ወንጀል የተከሰሰው የውጭ ዜጋ ዐቃቤ ሕግ በመሰረተው ክስ በእስራት እና በገንዘብ መቀጮ ተቀጣ፡፡

ተከሳሽ ሚስተር ዳኒ ቺካ ኑዋዱኬ የወንጀል ህግ አንቀጽ 525 /1/ለ ስር የተመለከተዉን በመተላለፍ እንዳይመረት፣ እንዳይዘዋወር፣ በጥቅም ላይ እንዳይውል የታገደውን የኮኬይን እጽ ጥቅምት 28 ቀን 2011 ዓ.ም ከምሽቱ 11 ሰዓት ሲሆን ከብራዚል ሳኦወፖሎ ወደ በመነሳት ወደ ቦሌ አየር መንገደ ለትራዚተ ባረፈበት ወቅት በተደረገው ፍተሻ በያዘው የጉዞ ሻንጣ ውስጥ በዱቄት መልክ የተዘጋጀውን 5.2 ኪሎ ግራም እና በሆዱ ውስጥ ደግሞ 87 ጥቅል ፍሬ የሆነውን ኮኬይን የተባለውን እጽ ድብቆ በመያዝ ወደ ኢንጉ ከተማ ሊሄድ ሲል የተያዘ በመሆኑ በፈፀመው መርዛማ እና አደገኛ ዕፅ ማዘዋወር ወንጀል ተከሶ ፍርድ ቤት መቅረቡን የክስ መዝገቡ ያስረዳል፡፡

ተከሳሹ ማንነቱ ተረጋግጦ ክሱ ደርሶትና በችሎት ተነቦለት እንዲረዳው ከተደረገ በኃላ የእምነት ክህደት ቃሉን ሲጠየቅ የክስ መቃወሚያ የለኝም ባለቤቴ መንታ ልጁ ስለወለደች በቸግር ምክንያት ድርጊቱን ፈፀሜለሁ ጥፋተኛ ነኝ በማለት ተናግራል፡፡ዐቃቤ ሕግን ተከሳሽ ድርጊቱን ባመነው መሰረት ሌላ ማስረጃ ማሰማት ሳያስፈል ጥፋተኛ ይባል ብሏል፡፡

የፌዴራል ከፍተኛ ፍርድ ቤት ልደታ ምድብ 8ኛ ወንጀል ችሎት መዝገቡን መርምሮ ተከሳሽ በተከሰሰበት አንቀጽ መሰረት ጥፋተኛ በመላት የቤተሰብ አስተዳዳሪ እና በገንዘብ ችግር ምክንያት መሆኑን በማቅለያነት በመቀበል በ8 አመት ጽኑ እስራትና በ8000 ሺ ብር የገንዘብ መቀጮ እንዲቀጣ ወስኗል።
